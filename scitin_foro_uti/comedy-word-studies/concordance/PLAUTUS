[AMPHITRUO]

#MERCURIUS#
ut uos in uostris uoltis mercimoniis
emundis uendundisque me laetum lucris
adficere atque adiuuare in rebus omnibus
et ut res rationesque uostrorum omnium
bene expedire uoltis peregrique et domi
bonoque atque amplo auctare perpetuo lucro
quasque incepistis res quasque inceptabitis,
et uti bonis uos uostrosque omnis nuntiis
me adficere uoltis, ea adferam, ea uti nuntiem
quae maxime in rem uostram communem sient
_ nam uos quidem id iam scitis concessum et datum
mi esse ab dis aliis, nuntiis praesim et lucro _ :
haec ut me uoltis adprobare adnitier,
lucrum ut perenne uobis semper suppetat
ita huic facietis fabulae silentium
itaque aequi et iusti hic eritis omnes arbitri.
nunc quoius iussu uenio et quam ob rem uenerim
dicam simulque ipse eloquar nomen meum.
iouis iussu uenio, nomen mercurio est mihi.
pater huc me misit ad uos oratum meus,
tam etsi, pro imperio uobis quod dictum foret,
scibat facturos, quippe qui intellexerat
uereri uos se et metuere, ita ut aequom est Iouem;
uerum profecto hoc petere me precario
a uobis iussit, leniter, dictis bonis.
etenim ille, cuius huc iussu uenio, Iuppiter
non minus quam uostrum quiuis formidat malum:
humana matre natus, humano patre,
mirari non est aequom, sibi si praetimet;
atque ego quoque etiam, qui Iouis sum filius,
contagione mei patris metuo malum.
propterea pace aduenio et pacem ad uos fero:
iustam rem et facilem esse oratam a uobis uolo,
nam iusta ab iustis iustus sum orator datus.
nam iniusta ab iustis impetrari non decet,
iusta autem ab iniustis petere insipientia est;
quippe illi iniqui ius ignorant neque tenent.
nunc iam huc animum omnes quae loquar aduortite.
debetis uelle quae uelimus: meruimus
et ego et pater de uobis et re publica;
nam quid ego memorem _ ut alios in tragoediis
uidi, neptunum uirtutem uictoriam
martem bellonam, commemorare quae bona
uobis fecissent _ quis bene factis meus pater,
deorum regnator, architectust omnibus?
sed mos numquam ille illi fuit patri meo,
ut exprobraret quod bonis faceret boni;
gratum arbitratur esse id a uobis sibi
meritoque uobis bona se facere quae facit.
nunc quam rem oratum huc ueni primum proloquar,
post argumentum huius eloquar tragoediae.
quid? contraxistis frontem, quia tragoediam
dixi futuram hanc? deus sum, commutauero.
eandem hanc, si uoltis, faciam iam ex tragoedia
comoedia ut sit omnibus isdem uorsibus.
utrum sit an non uoltis? sed ego stultior,
quasi nesciam uos uelle, qui diuos siem.
teneo quid animi uostri super hac re siet:
faciam ut commixta sit: sit tragicomoedia.
nam me perpetuo facere ut sit comoedia,
reges quo ueniant et di, non par arbitror.
quid igitur? quoniam hic seruos quoque partes habet,
faciam sit, proinde ut dixi, tragicomoedia.
nunc hoc me orare a uobis iussit Iuppiter,
ut conquaestores singula in subsellia
eant per totam caueam spectatoribus,
si cui fauitores delegatos uiderint,
ut is in cauea pignus capiantur togae;
siue qui ambissint palmam histrionibus
siue cuiquam artifici, si per scriptas litteras
siue qui ipse ambissit seu per internuntium,
siue adeo aediles perfidiose cui duint,
sirempse legem iussit esse Iuppiter,
quasi magistratum sibi alteriue ambiuerit.
uirtute dixit uos uictores uiuere,
non ambitione neque perfidia: qui minus
eadem histrioni sit lex quae summo uiro?
uirtute ambire oportet, non fauitoribus.
sat habet fauitorum semper qui recte facit,
si illis fides est quibus est ea res in manu.
hoc quoque etiam mihi <pater> in mandatis dedit,
ut conquaestores fierent histrionibus:
qui sibi mandasset delegati ut plauderent
quiue quo placeret alter fecisset minus,
eius ornamenta et corium uti conciderent.
mirari nolim uos, quapropter Iuppiter
nunc histriones curet; ne miremini:
ipse hanc acturust Iuppiter comoediam.
quid? admirati estis? quasi uero nouom
nunc proferatur, Iouem facere histrioniam;
etiam, histriones anno cum in proscaenio hic
Iouem inuocarunt, uenit, auxilio is fuit.
[praeterea certo prodit in tragoedia.]
hanc fabulam, inquam, hic Iuppiter hodie ipse aget,
et ego una cum illo. nunc <uos> animum aduortite,
dum huius argumentum eloquar comoediae.
  Haec urbs est Thebae. in illisce habitat aedibus
Amphitruo, natus Argis ex Argo patre,
quicum Alcumena est nupta, Electri filia.
is nunc Amphitruo praefectust legionibus,
nam cum Telobois bellum est Thebano poplo.
is prius quam hinc abiit ipsemet in exercitum,
grauidam Alcumenam uxorem fecit suam.
nam ego uos nouisse credo iam ut sit pater meus,
quam liber harum rerum multarum siet
quantusque amator sit quod complacitum est semel.
is amare occepit Alcumenam clam uirum
usuramque eius corporis cepit sibi,
et grauidam fecit is eam compressu suo.
nunc de Alcumena ut rem teneatis rectius,
utrimque est grauida, et ex uiro et ex summo Ioue.
et meus pater nunc intus hic cum illa cubat,
et haec ob eam rem nox est facta longior,
dum <cum> illa quacum uolt uoluptatem capit;
sed ita adsimulauit se, quasi Amphitruo siet.
nunc ne hunc ornatum uos meum admiremini,
quod ego huc processi sic cum seruili schema:
ueterem atque antiquam rem nouam ad uos proferam,
propterea ornatus in nouom incessi modum.
nam meus pater intus nunc est eccum Iuppiter;
in Amphitruonis uertit sese imaginem
omnesque eum esse censent serui qui uident:
ita uersipellem se facit quando lubet.
ego serui sumpsi Sosiae mi imaginem,
qui cum Amphitruone abiit hinc in exercitum,
ut praeseruire amanti meo possem patri
atque ut ne, qui essem, familiares quaererent,
uersari crebro hic cum uiderent me domi;
nunc, cum esse credent seruom et conseruom suom,
haud quisquam quaeret qui siem aut quid uenerim.
pater nunc intus suo animo morem gerit:
cubat complexus cuius cupiens maxime est;
quae illi ad legionem facta sunt memorat pater
meus Alcumenae: illa illum censet uirum
suom esse, quae cum moecho est. ibi nunc meus pater
memorat, legiones hostium ut fugauerit,
quo pacto sit donis donatus plurimis.
ea dona, quae illic Amphitruoni sunt data,
abstulimus: facile meus pater quod uolt facit.
nunc hodie Amphitruo ueniet huc ab exercitu
et seruos, cuius ego hanc fero imaginem.
nunc internosse ut nos possitis facilius,
ego has habebo usque in petaso pinnulas;
tum meo patri autem torulus inerit aureus
sub petaso: id signum Amphitruoni non erit.
ea signa nemo horum familiarium
uidere poterit: uerum uos uidebitis.
sed Amphitruonis illic est seruos Sosia:
a portu illic nunc cum lanterna aduenit.
abigam iam ego illum aduenientem ab aedibus.
adeste: erit operae pretium hic spectantibus
Iouem et Mercurium facere histrioniam.

#SOSIA# qui me alter est audacior homo aut qui confidentior,
iuuentutis mores qui sciam, qui hoc noctis solus ambulem?
quid faciam nunc, si tresuiri me in carcerem compegerint?
ind' cras quasi e promptaria cella depromar ad flagrum,
nec causam liceat dicere mi, neque in ero quicquam auxili
siet, nec quisquam sit quin me omnes esse dignum deputent.
ita quasi incudem me miserum homines octo ualidi caedant:
ita peregre adueniens
hospitio puplicitus accipiar.
haec eri immodestia coegit me,
qui hoc noctis a portu
ingratiis excitauit.
nonne idem huc luci me mittere potuit?
opulento homini hoc seruitus dura est,
hoc magis miser est diuitis seruos:
noctesque diesque assiduo satis superque est
quod facto aut dicto adeo est opus, quietus ne sis.
ips' dominus diues operis, et laboris expers,
quodquomque homini accidit lubere, posse retur:
aequom esse putat, non reputat laboris quid sit.
neque aequom anne iniquom imperet cogitabit.
ergo in seruitute expetunt multa iniqua:
habendum et ferundum hoc onust cum labore.
#MERCURIUS# satiust me queri illo modo seruitutem:
hodie qui fuerim liber,
eum nunc potiuit pater seruitutis,
hic qui uerna natus est queritur.
#SOS# sum uero uerna uerbero: num numero mi in mentem fuit,
dis aduenientem gratias pro meritis agere atque alloqui?
ne illi edepol si merito meo referre studeant gratiam,
aliquem hominem allegent qui mihi aduenienti os occillet probe,
quoniam bene quae in me fecerunt ingrata ea habui atque inrita.
#MERCURIUS# facit ille quod uolgo haud solent, ut quid se sit dignum sciat.
#SOS# Quod numquam opinatus fui neque alius quisquam ciuium
sibi euenturum, id contigit, ut salui poteremur domi.
uictores uictis hostibus legiones reueniunt domum,
duello exstincto maximo atque internecatis hostibus.
quod multa Thebano poplo acerba obiecit funera,
id ui et uirtute militum uictum atque expugnatum oppidum est
imperio atque auspicio eri mei Amphitruonis maxime.
praeda atque agro adoriaque adfecit populares suos
regique Thebano Creoni regnum stabiliuit suom.
me a portu praemisit domum, ut haec nuntiem uxori suae,
ut gesserit rem publicam ductu imperio auspicio suo.
ea nunc meditabor quo modo illi dicam, cum illo aduenero.
si dixero mendacium, solens meo more fecero.
nam cum pugnabant maxume, ego tum fugiebam maxume;
uerum quasi adfuerim tamen simulabo atque audita eloquar.
sed quo modo et uerbis quibus me deceat fabularier,
prius ipse mecum etiam uolo hic meditari. sic hoc proloquar.
  Principio ut illo aduenimus, ubi primum terram tetigimus,
continuo Amphitruo delegit uiros primorum principes;
eos legat, Telobois iubet sententiam ut dicant suam:
si sine ui et sine bello uelint rapta et raptores tradere,
si quae asportassent redderent, se exercitum extemplo domum
reducturum, abituros agro Argiuos, pacem atque otium
dare illis; sin aliter sient animati neque dent quae petat,
sese igitur summa ui uirisque eorum oppidum oppugnassere.
haec ubi Telobois ordine iterarunt quos praefecerat
Amphitruo, magnanimi uiri freti uirtute et uiribus
superbe nimis ferociter legatos nostros increpant,
respondent bello se et suos tutari posse, proinde uti
propere <irent>, de suis finibus exercitus deducerent.
haec ubi legati pertulere, Amphitruo castris ilico
producit omnem exercitum. Teloboae contra ex oppido
legiones educunt suas nimis pulcris armis praeditas.
postquam utrimque exitum est maxima copia,
dispertiti uiri, dispertiti ordines,
nos nostras more nostro et modo instruximus
legiones, item hostes contra legiones suas instruont.
deinde utrique imperatores in medium exeunt,
extra turbam ordinum colloquontur simul.
conuenit, uicti utri sint eo proelio,
urbem agrum aras focos seque uti dederent.
postquam id actum est, tubae contra utrimque occanunt,
consonat terra, clamorem utrimque efferunt.
imperator utrimque, hinc et illinc, Ioui
uota suscipere, <utrimque> hortari exercitum.
<tum> pro se quisque id quod quisque potest et ualet
edit, ferro ferit, tela frangunt, boat
caelum fremitu uirum, ex spiritu atque anhelitu
nebula constat, cadunt uolnerum ui uiri.
denique, ut uoluimus, nostra superat manus:
hostes crebri cadunt, nostri contra ingruont
[uicimus] ui feroces.
sed †fugam in se tamen nemo conuortitur
nec recedit loco quin statim rem gerat;
animam omittunt prius quam loco demigrent:
quisque ut steterat iacet optinetque ordinem.
hoc ubi Amphitruo erus conspicatust,
ilico equites iubet dextera inducere.
equites parent citi: ab dextera maximo
cum clamore inuolant impetu alacri,
foedant et proterunt hostium copias
iure iniustas.
#MERCURIUS# numquam etiam quicquam adhuc uerborum est prolocutus perperam:
namque ego fui illi in re praesenti et meus, cum pugnatum est, pater.
#SOS# perduelles penetrant se in fugam; ibi nostris animus additust:
uortentibus Telobois telis complebantur corpora,
ipsusque Amphitruo regem Pterelam sua obtruncauit manu.
haec illic est pugnata pugna usque a mani ad uesperum
(hoc adeo hoc commemini magis, quia illo die inpransus fui),
sed proelium id tandem diremit nox interuentu suo.
postridie in castra ex urbe ad nos ueniunt flentes principes:
uelatis manibus orant ignoscamus peccatum suom,
deduntque se, diuina humanaque omnia, urbem et liberos
in dicionem atque in arbitratum cuncti Thebano poplo.
post ob uirtutem ero Amphitruoni patera donata aurea est,
qui Pterela potitare solitus est rex. haec sic dicam erae.
nunc pergam eri imperium exequi et me domum capessere.
#MERCURIUS# attat, illic huc iturust. ibo ego illi obuiam,
neque ego huc hominem hodie ad aedis has sinam umquam accedere;
quando imago est huius in me, certum est hominem eludere.
et enim uero quoniam formam cepi huius in med et statum,
decet et facta moresque huius habere me similes item.
itaque me malum esse oportet, callidum, astutum admodum
atque hunc, telo suo sibi, malitia a foribus pellere.
sed quid illuc est? caelum aspectat. obseruabo quam rem agat.
#SOS# certe edepol, si quicquamst aliud quod credam aut certo sciam,
credo ego hac noctu Nocturnum obdormiuisse ebrium.
nam neque se Septentriones quoquam in caelo commouent,
neque se Luna quoquam mutat atque uti exorta est semel,
nec Iugulae neque Vesperugo neque Vergiliae occidunt.
ita statim stant signa, neque nox quoquam concedit die.
#MERCURIUS# perge, Nox, ut occepisti, gere patri morem meo:
optumo optume optumam operam das, datam pulchre locas.
#SOS# neque ego hac nocte longiorem me uidisse censeo,
nisi item unam, uerberatus quam pependi perpetem;
eam quoque edepol etiam multo haec uicit longitudine.
credo edepol equidem dormire Solem, atque adpotum probe;
mira sunt nisi inuitauit sese in cena plusculum.
#MERCURIUS# ain uero, uerbero? deos esse tui similis putas?
ego pol te istis tuis pro dictis et male factis, furcifer,
accipiam; modo sis ueni huc: inuenies infortunium.
#SOS# ubi sunt isti scortatores, qui soli inuiti cubant?
haec nox scita est exercendo scorto conducto male.
#MERCURIUS# meus pater nunc pro huius uerbis recte et sapienter facit,
qui complexus cum Alcumena cubat amans animo obsequens.
#SOS# ibo ut erus quod imperauit Alcumenae nuntiem.
sed quis hic est homo, quem ante aedis uideo hoc noctis? non placet.
#MERCURIUS# nullust hoc metuculosus aeque. #SOS# #M# in mentem uenit,
illic homo hoc de umero uolt pallium detexere.
#MERCURIUS# timet homo: deludam ego illum. #SOS# perii, dentes pruriunt;
certe aduenientem hic me hospitio pugneo accepturus est.
credo misericors est: nunc propterea quod me meus erus
fecit ut uigilarem, hic pugnis faciet hodie ut dormiam.
oppido interii. obsecro hercle, quantus et quam ualidus est.
#MERCURIUS# clare aduorsum fabulabor, <ut> hic auscultet quae loquar;
igitur magis demum maiorem in sese concipiet metum.
agite, pugni, iam diu est quom uentri uictum non datis:
iam pridem uidetur factum, heri quod homines quattuor
in soporem collocastis nudos. #SOS# formido male,
ne ego hic nomen meum commutem etquintus fiam e Sosia;
quattuor nudos sopori se dedisse hic autumat:
metuo ne numerum augeam illum. #MERCURIUS# em, nunciam ergo: sic uolo.
#SOS# cingitur: certe expedit se. #MERCURIUS# non feret quin uapulet.
#SOS# quis homo? #MERCURIUS# quisquis homo huc profecto uenerit, pugnos edet.
#SOS# apage, non placet me hoc noctis esse: cenaui modo;
proin tu istam cenam largire, si sapis, esurientibus.
#MERCURIUS# haud malum huic est pondus pugno. #SOS# perii, pugnos ponderat.
#MERCURIUS# quid si ego illum tractim tangam, ut dormiat? #SOS# seruaueris,
nam continuas has tris noctes peruigilaui. #MERCURIUS# pessumest,
facimus nequiter, ferire malam male discit manus;
alia forma esse oportet quem tu pugno legeris.
#SOS# illic homo me interpolabit meumque os finget denuo.
#MERCURIUS# exossatum os esse oportet quem probe percusseris.
#SOS# mirum ni hic me quasi murenam exossare cogitat.
ultro istunc qui exossat homines. perii, si me aspexerit.
#MERCURIUS# olet homo quidam malo suo. #SOS# ei, numnam ego obolui?
#MERCURIUS# atque haud longe abesse oportet, uerum longe hinc afuit.
#SOS# illic homo superstitiosust. #MERCURIUS# Gestiunt pugni mihi.
#SOS# si in me exercituru's, quaeso in parietem ut primum domes.
#MERCURIUS# Vox mi ad aures aduolauit. #SOS# ne ego homo infelix fui,
qui non alas interuelli: uolucrem uocem gestito.
#MERCURIUS# illic homo a me sibi malam rem arcessit iumento suo.
#SOS# non equidem ullum habeo iumentum. #M# onerandus est pugnis probe.
#SOS# lassus sum hercle, naui ut uectus huc sum: etiam nunc nauseo;
uix incedo inanis, ne ire posse cum onere existimes.
#MERCURIUS# certe enim hic nescio quis loquitur. #SOS# saluos sum, non me uidet:
nescioquem loqui autumat; mihi certo nomen Sosiaest.
#MERCURIUS# hinc enim mihi dextra uox auris, ut uidetur, uerberat.
#SOS# metuo, uocis ne uicem hodie hic uapulem, quae hunc uerberat.
#MERCURIUS# optume eccum incedit ad me. #SOS# timeo, totus torpeo.
non edepol nunc ubi terrarum sim scio, si quis roget,
neque miser me commouere possum prae formidine.
ilicet, mandata eri perierunt una et Sosia.
uerum certum est confidenter hominem contra conloqui,
qui possim uideri huic fortis, a me ut abstineat manum.
#MERCURIUS# Quo ambulas tu, qui Volcanum in cornu conclusum geris?
#SOS# quid id exquiris tu, qui pugnis os exossas hominibus?
#MERCURIUS# seruosne <es> an liber? #SOS# Vtcumque animo conlibitum est meo.
#MERCURIUS# ain uero? #SOS# aio enim uero. #M# Verbero. #S# mentiris nunc.
#MERCURIUS# at iam faciam ut uerum dicas dicere. #SOS# quid eo est opus?
#MERCURIUS# possum scire, quo profectus, cuius sis aut quid ueneris?
#SOS# huc eo, eri <iussu, eius> sum seruos. numquid nunc es certior?
#M# ego tibi istam hodie, sceleste, comprimam linguam. #S# haud potes:
bene pudiceque adseruatur. #MERCURIUS# pergin argutarier?
quid apud hasce aedis negoti est tibi? #SOS# immo quid tibi est?
#MERCURIUS# Rex Creo uigiles nocturnos singulos semper locat.
#SOS# bene facit: quia nos eramus peregre, tutatust domi;
at nunc abi sane, aduenisse familiares dicito.
#MERCURIUS# nescio quam tu familiaris sis: nisi actutum hinc abis,
familiaris accipiere faxo haud familiariter.
#S# hic inquam habito ego atque horunc seruos sum. #M# at scin quo modo?
faciam ego hodie te superbum, nisi hinc abis. #SOS# Quonam modo?
#MERCURIUS# auferere, non abibis, si ego fustem sumpsero.
#SOS# quin me esse huius familiai familiarem praedico.
#MERCURIUS# Vide sis quam mox uapulare uis, nisi actutum hinc abis.
#SOS# tun domo prohibere peregre me aduenientem postulas?
#M# haecine tua domust? #S# ita inquam. #M# quis erus est igitur tibi?
#SOS# amphitruo, qui nunc praefectust Thebanis legionibus,
quicum nupta est Alcumena. #MERCURIUS# quid ais? quid nomen tibi est?
#SOS# sosiam uocant Thebani, Dauo prognatum patre.
#MERCURIUS# ne tu istic hodie malo tuo compositis mendaciis
aduenisti, audaciai columen, consutis dolis.
#SOS# immo equidem tunicis consutis huc aduenio, non dolis.
#MERCURIUS# at mentiris etiam: certo pedibus, non tunicis uenis.
#SOS# ita profecto. #MERCURIUS# nunc profecto uapula ob mendacium.
#SOS# non edepol uolo profecto. #MERCURIUS# at pol profecto ingratiis.
hoc quidem profecto certum est, non est arbitrarium.
#SOS# tuam fidem obsecro. #MERCURIUS# tun te audes Sosiam esse dicere,
qui ego sum? #S# perii. #M# parum etiam, praeut futurum est, praedicas.
quoius nunc es? #SOS# tuos, nam pugnis usu fecisti tuom.
pro fidem, Thebani ciues. #MERCURIUS# etiam clamas, carnifex?
loquere, quid uenisti? #SOS# Vt esset quem tu pugnis caederes.
#M# cuius es? #S# amphitruonis, inquam, Sosia. #M# ergo istoc magis,
quia uaniloquo's, uapulabis: ego sum, non tu, Sosia.
#SOS# ita di faciant, ut tu potius sis atque ego te ut uerberem.
#M# etiam muttis? #S# iam tacebo. #M# quis tibi erust? #S# Quem tu uoles.
#MERCURIUS# quid igitur? qui nunc uocare? #SOS# nemo nisi quem iusseris.
#MERCURIUS# amphitruonis te esse aiebas Sosiam. #SOS# peccaueram,
nam Amphitruonis †socium ne me esse uolui dicere.
#MERCURIUS# scibam equidem nullum esse nobis nisi me seruom Sosiam.
fugit te ratio. #SOS# V.Inam istuc pugni fecissent tui.
#MERCURIUS# ego sum Sosia ille quem tu dudum esse aiebas mihi.
#SOS# obsecro ut per pacem liceat te alloqui, ut ne uapulem.
#MERCURIUS# immo indutiae parumper fiant, si quid uis loqui.
#SOS# non loquar nisi pace facta, quando pugnis plus uales.
#MERCURIUS# dic si quid uis, non nocebo. #SOS# tuae fide credo? #MERCURIUS# meae.
#SOS# quid si falles? #MERCURIUS# tum Mercurius Sosiae iratus siet.
#SOS# animum aduorte. nunc licet mihi libere quiduis loqui.
Amphitruonis ego sum seruos Sosia. #MERCURIUS# etiam denuo?
#SOS# pacem feci, foedus feci. uera dico. #MERCURIUS# Vapula.
#SOS# Vt libet quid tibi libet fac, quoniam pugnis plus uales;
uerum, utut es facturus, hoc quidem hercle haud reticebo tamen.
#MERCURIUS# tu me uiuos hodie numquam facies quin sim Sosia.
#SOS# certe edepol tu me alienabis numquam quin noster siem;
nec nobis praeter med alius quisquam est seruos Sosia.
[qui cum Amphitruone hinc una ieram in exercitum.]
#M# hic homo sanus non est. #S# Quod mihi praedicas uitium, id tibi est.
quid, malum, non sum ego seruos Amphitruonis Sosia?
nonne hac noctu nostra nauis <huc> ex portu Persico
uenit, quae me aduexit? nonne me huc erus misit meus?
nonne ego nunc sto ante aedes nostras? non mi est lanterna in manu?
non loquor, non uigilo? nonne hic homo modo me pugnis contudit?
fecit hercle, nam etiam misero nunc <mihi> malae dolent.
quid igitur ego dubito, aut cur non intro eo in nostram domum?
#M# quid, domum uostram? #S# ita enim uero. #M# quin quae dixisti modo
omnia ementitu's: equidem Sosia Amphitruonis sum.
nam noctu hac soluta est nauis nostra e portu Persico,
et ubi Pterela rex regnauit oppidum expugnauimus,
et legiones Teloboarum ui pugnando cepimus,
et ipsus Amphitruo optruncauit regem Pterelam in proelio.
#SOS# egomet mihi non credo, cum illaec autumare illum audio;
hic quidem certe quae illic sunt res gestae memorat memoriter.
sed quid ais? quid Amphitruoni <doni> a Telobois datum est?
#MERCURIUS# pterela rex qui potitare solitus est patera aurea.
#SOS# elocutus est. ubi patera nunc est? #MERCURIUS# est in cistula;
amphitruonis obsignata signo est. #SOS# signi dic quid est?
#MERCURIUS# cum quadrigis sol exoriens. quid me captas, carnufex?
#SOS# argumentis uicit, aliud nomen quaerundum est mihi.
nescio unde haec hic spectauit. iam ego hunc decipiam probe;
nam quod egomet solus feci, nec quisquam alius affuit,
in tabernaclo, id quidem hodie numquam poterit dicere.
si tu Sosia es, legiones cum pugnabant maxume,
quid in tabernaclo fecisti? uictus sum, si dixeris.
#MERCURIUS# cadus erat uini, inde impleui hirneam. #SOS# ingressust uiam.
#MERCURIUS# eam ego, ut matre fuerat natum, uini eduxi meri.
#SOS# factum est illud, ut ego illic uini hirneam ebiberim meri.
mira sunt nisi latuit intus illic in illac hirnea.
#MERCURIUS# quid nunc? uincon argumentis, te non esse sosiam?
#SOS# tu negas med esse? #MERCURIUS# quid ego ni negem, qui egomet siem?
#SOS# per Iouem iuro med esse neque me falsum dicere.
#MERCURIUS# at ego per Mercurium iuro, tibi Iouem non credere;
nam iniurato scio plus credet mihi quam iurato tibi.
#SOS# quis ego sum saltem, si non sum sosia? te interrogo.
#MERCURIUS# ubi ego Sosia nolim esse, tu esto sane Sosia;
nunc, quando ego sum, uapulabis, ni hinc abis, ignobilis.
#SOS# certe edepol, quom illum contemplo et formam cognosco meam,
quem ad modum ego sum (saepe in speculum inspexi), nimis similest mei;
itidem habet petasum ac uestitum: tam consimilest atque ego;
sura, pes, statura, tonsus, oculi, nasum uel labra,
malae, mentum, barba, collus: totus. quid uerbis opust?
si tergum cicatricosum, nihil hoc similist similius.
sed quom cogito, equidem certo idem sum qui semper fui.
noui erum, noui aedis nostras; sane sapio et sentio.
non ego illi obtempero quod loquitur. pultabo foris.
#MERCURIUS# Quo agis te? #S# domum. #M# Quadrigas si nunc inscendas Iouis
atque hinc fugias, ita uix poteris effugere infortunium.
#SOS# nonne erae meae nuntiare quod erus meus iussit licet?
#MERCURIUS# tuae si quid uis nuntiare: hanc nostram adire non sinam.
nam si me inritassis, hodie lumbifragium hinc auferes.
#SOS# abeo potius. di immortales, obsecro uostram fidem,
ubi ego perii? ubi immutatus sum? ubi ego formam perdidi?
an egomet me illic reliqui, si forte oblitus fui?
nam hic quidem omnem imaginem meam, quae antehac fuerat, possidet.
uiuo fit quod numquam quisquam mortuo faciet mihi.
ibo ad portum atque haec uti sunt facta ero dicam meo;
nisi etiam is quoque me ignorabit: quod ille faxit Iuppiter,
ut ego hodie raso capite caluos capiam pilleum.—

I.II
#MERCURIUS# bene prospere hoc hodie operis processit mihi:
amoui a foribus maximam molestiam,
patri ut liceret tuto illam amplexarier.
iam ille illuc ad erum cum Amphitruonem aduenerit,
narrabit seruom hinc sese a foribus Sosiam
amouisse; ille adeo illum mentiri sibi
credet, neque credet huc profectum, ut iusserat.
erroris ambo ego illos et dementiae
complebo atque omnem Amphitruonis familiam,
adeo usque, satietatem dum capiet pater
illius quam amat. igitur demum omnes scient
quae facta. denique Alcumenam Iuppiter
rediget antiquam coniugi in concordiam.
nam Amphitruo actutum uxori turbas conciet
atque insimulabit eam probri; tum meus pater
eam seditionem illi in tranquillum conferet.
nunc de Alcumena dudum quod dixi minus,
hodie illa pariet filios geminos duos
alter decumo post mense nascetur puer
quam seminatust, alter mense septumo;
eorum amphitruonis alter est, alter Iouis:
uerum minori puero maior est pater,
minor maiori. iamne hoc scitis quid siet?
sed Alcumenae huius honoris gratia
pater curauit uno ut fetu fieret,
uno ut labore absoluat aerumnas duas.
[et ne in suspicione ponatur stupri
et clandestina ut celetur consuetio.]
quamquam, ut iam dudum dixi, resciscet tamen
Amphitruo rem omnem. quid igitur? nemo id probro
profecto ducet Alcumenae; nam deum
non par uidetur facere, delictum suom
suamque ut culpam expetere in mortalem ut sinat.
orationem comprimam: crepuit foris.
Amphitruo subditiuos eccum exit foras
cum Alcumena uxore usuraria.

I.III

#IUPPITER# bene uale, Alcumena, cura rem communem, quod facis;
atque inperce quaeso: menses iam tibi esse actos uides.
mihi necesse est ire hinc; uerum quod erit natum tollito.
Alcumena quid istuc est, mi uir, negoti, quod tu tam subito domo
abeas? #IUPP# edepol haud quod tui me neque domi distaedeat;
sed ubi summus imperator non adest ad exercitum,
citius quod non facto est usus fit quam quod facto est opus.
#MERCURIUS# nimis hic scitust sycophanta, qui quidem meus sit pater.
obseruatote <eum>, quam blande mulieri palpabitur.
#ALC# ecastor te experior quanti facias uxorem tuam.
#IUPP# satin habes, si feminarum nulla est quam aeque diligam?
#MERCURIUS# edepol ne illa si istis rebus te sciat operam dare,
ego faxim ted Amphitruonem esse malis, quam Iouem.
#ALC# experiri istuc mauellem me quam mi memorarier.
prius abis quam lectus ubi cubuisti concaluit locus.
heri uenisti media nocte, nunc abis. hocin placet?
#MERCURIUS# accedam atque hanc appellabo et subparasitabor patri.
numquam edepol quemquam mortalem credo ego uxorem suam
sic ecflictim amare, proinde ut hic te ecflictim deperit.
#IUPP# carnufex, non ego te noui? abin e conspectu meo?
quid tibi hanc curatio est rem, uerbero, aut muttitio?
quoii ego iam hoc scipione—Alc. Ah noli. #IUPP# muttito modo.
#MERCURIUS# nequiter paene expediuit prima parasitatio.
#IUPP# Verum quod tu dicis, mea uxor, non te mi irasci decet.
clanculum abii a legione: operam hanc subrupui tibi,
ex me primo <ut> prima scires, rem ut gessissem publicam.
ea tibi omnia enarraui. nisi te amarem plurimum,
non facerem. #MERCURIUS# facitne ut dixi? timidam palpo percutit.
#IUPP# nunc, ne legio persentiscat, clam illuc redeundum est mihi,
ne me uxorem praeuertisse dicant prae re publica.
#ALC# lacrimantem ex abitu concinnas tu tuam uxorem. #IUPP# tace,
ne corrumpe oculos, redibo actutum. Alc. Id actutum diu est.
#IUPP# non ego te hic lubens relinquo neque abeo abs te. Alc. Sentio,
nam qua nocte ad me uenisti, eadem abis. #IUPP# cur me tenes?
tempus <est>: exire ex urbe prius quam lucescat uolo.
nunc tibi hanc pateram, quae dono mi illi ob uirtutem data est,
Pterela rex qui potitauit, quem ego mea occidi manu,
Alcumena, tibi condono. Alc. Facis ut alias res soles.
ecastor condignum donum, qualest qui donum dedit.
[MERCURIUS] immo sic: condignum donum, qualest cui dono datumst.
#IUPP# pergin autem? nonne ego possum, furcifer, te perdere?
#ALC# noli amabo, Amphitruo, irasci Sosiae causa mea.
#IUPP# faciam ita ut uis. [MERCURIUS] ex amore hic admodum quam saeuos est.
I. Numquid uis? A. Vt quom absim me ames, me tuam te absente tamen.
[MERCURIUS] eamus, Amphitruo. lucescit hoc iam. #IUPP# abi prae, Sosia,
iam ego sequar. numquid uis? A. Etiam: ut actutum aduenias. I. Licet,
prius tua opinione hic adero: bonum animum habe.—
nunc te, nox, quae me mansisti, mitto uti cedas die,
ut mortalis inlucescat luce clara et candida.
atque quanto, nox, fuisti longior hac proxuma,
tanto breuior dies ut fiat faciam, ut aeque disparet.
sed dies e nocte accedat. ibo et Mercurium sequar.—

II.I
Amphitruo Age i tu secundum. Sosia Sequor, subsequor te.
#AMPH# scelestissimum te arbitror. #SOS# nam quam ob rem?
#AMPH# quia id quod neque est neque fuit neque futurum est
mihi praedicas. #SOS# eccere, iam tuatim
facis <tu>, ut tuis nulla apud te fides sit.
#AMPH# quid est? quo modo? iam quidem hercle ego tibi istam
scelestam, scelus, linguam abscidam. #SOS# tuos sum,
proinde ut commodumst et lubet quidque facias;
tamen quin loquar haec uti facta sunt hic,
numquam ullo modo me potes deterrere.
#AMPH# scelestissime, audes mihi praedicare id,
domi te esse nunc, qui hic ades? #SOS# Vera dico.
#AMPH# malum quod tibi di dabunt, atque ego hodie
dabo. #SOS# istuc tibist in manu, nam tuos sum.
#AMPH# tun me, uerbero, audes erum ludificari?
tune id dicere audes, quod nemo umquam homo antehac
uidit nec potest fieri, tempore uno
homo idem duobus locis ut simul sit?
#SOS# profecto ut loquor res ita est. Amph. Iuppiter te
perdat. #SOS# quid mali sum, ere, tua ex re promeritus?
#AMPH# Rogasne, improbe, etiam, qui ludos facis me?
#SOS# merito maledicas mihi, si id ita factum est.†
uerum haud mentior, resque uti facta dico.
  Amph. Homo hic ebrius est, ut opinor.
#SOS# Útinam ita essem. Amph. Optas quae facta.
#SOS# egone? Amph. Tu istic. ubi bibisti?
#SOS# nusquam equidem bibi. Amph. quid hoc sit
hominis? #SOS# equidem decies dixi:
domi ego sum, inquam, ecquid audis?
et apud te adsum Sosia idem.
satin hoc plane, satin diserte,
ere, nunc uideor
tibi locutus esse? Amph. Vah,
apage te a me. #SOS# quid est negoti?
#AMPH# pestis te tenet. #SOS# nam quor istuc
dicis? equidem ualeo et saluos
sum recte, Amphitruo. Amph. At te ego faciam
hodie proinde ac meritus es,
ut minus ualeas et miser sis,
saluos domum si rediero: iam
sequere sis, erum qui ludificas
dictis delirantibus,
qui quoniam erus quod imperauit neglexisti persequi,
nunc uenis etiam ultro inrisum dominum: quae neque fieri
possunt neque fando umquam accepit quisquam profers, carnifex;
quoius ego hodie in tergum faxo ista expetant mendacia.
#SOS# amphitruo, miserrima istaec miseria est seruo bono,
apud erum qui uera loquitur, si id ui uerum uincitur.
#AMPH# Quo id, malum, pacto potest nam (mecum argumentis puta)
fieri, nunc uti tu <et> hic sis et domi? id dici uolo.
#SOS# sum profecto et hic et illic. hoc cuiuis mirari licet,
neque tibi istuc mirum * magis uidetur quam mihi.
#AMPH# Quo modo? #S# nihilo, inquam, mirum magis tibi istuc quam mihi;
neque, ita me di ament, credebam primo mihimet Sosiae,
donec Sosia illic egomet fecit sibi uti crederem.
ordine omne, uti quicque actum est, dum apud hostis sedimus,
edissertauit. tum formam una abstulit cum nomine.
neque lac lactis magis est simile quam ille ego similest mei.
nam ut dudum ante lucem a portu me praemisisti domum—
A. quid igitur? #S# prius multo ante aedis stabam quam illo adueneram.
#AMPH# Quas, malum, nugas? satin tu sanus es? #SOS# sic sum ut uides.
#AMPH# huic homini nescio quid est mali mala obiectum manu,
postquam a me abiit. #SOS# fateor, nam sum obtusus pugnis pessume.
#AMPH# quis te uerberauit? #SOS# egomet memet, qui nunc sum domi.
#AMPH# caue quicquam, nisi quod rogabo te, mihi responderis.
omnium primum iste qui sit Sosia, hoc dici uolo.
#SOS# tuos est seruos. Amph. Mihi quidem uno te plus etiam est quam uolo,
neque postquam sum natus habui nisi te seruom Sosiam.
#SOS# at ego nunc, Amphitruo, dico: Sosiam seruom tuom
praeter me alterum, inquam, adueniens faciam ut offendas domi,
Dauo prognatum patre eodem quo ego sum, forma, aetate item
qua ego sum. quid opust uerbis? geminus Sosia hic factust tibi.
#AMPH# nimia memoras mira. sed uidistin uxorem meam?
S.quin intro ire in aedis numquam licitum est. A.quis te prohibuit?
#SOS# sosia ille, quem iam dudum dico, is qui me contudit.
#AMPH# quis istic Sosia est? #SOS# ego, inquam. quotiens dicendum est tibi?
#AMPH# sed quid ais? num obdormiuisti dudum? #SOS# nusquam gentium.
#AMPH# ibi forte istum si uidisses quendam in somnis Sosiam—
#SOS# non soleo ego somniculose eri imperia persequi.
uigilans uidi, uigilans nunc <te> uideo, uigilans fabulor,
uigilantem ille me iam dudum uigilans pugnis contudit.
#AMPH# quis homo? #SOS# sosia, inquam, ego ille. quaeso, nonne intellegis?
#AMPH# qui, malum, intellegere quisquam potis est? ita nugas blatis.
#SOS# Verum actutum nosces, quom illum nosces seruom Sosiam.
#AMPH# sequere hac igitur me, nam mi istuc primum exquisito est opus.
[sed uide ex naui efferantur quae imperaui iam omnia.
#SOS# et memor sum et diligens, ut quae imperes compareant;
non ego cum uino simitu ebibi imperium tuom.
#AMPH# V.Inam di faxint, infecta dicta re eueniant tua.]

II.II

Alcumena Satin parua res est uoluptatum in uita atque in aetate agunda
praequam quod molestum est? ita cuique comparatum est in aetate hominum;
ita diuis est placitum, uoluptatem ut maeror comes consequatur:
quin incommodi plus malique ilico adsit, boni si optigit quid.
nam ego id nunc experior domo atque ipsa de me scio, cui uoluptas
parumper datast, dum uiri mei mihi potestas uidendi fuit
noctem unam modo; atque is repente abiit a me hinc ante lucem.
sola hic mihi nunc uideor, quia ille hinc abest quem ego amo praeter omnes.
plus aegri ex abitu uiri, quam ex aduentu uoluptatis cepi.
sed hoc me beat
saltem, quom perduellis uicit et domum laudis compos reuenit:
id solacio est.
absit, dum modo laude parta
domum recipiat se; feram et perferam usque
abitum eius animo forti atque offirmato, id modo si mercedis
datur mi, ut meus uictor uir belli clueat.
satis mi esse ducam.
uirtus praemium est optimum;
uirtus omnibus rebus anteit profecto:
libertas salus uita res et parentes, patria et prognati
tutantur, seruantur:
uirtus omnia in sese habet, omnia adsunt
bona quem penest uirtus.
#AMPH# edepol me uxori exoptatum credo aduenturum domum,
quae me amat, quam contra amo, praesertim re gesta bene,
uictis hostibus: quos nemo posse superari ratust,
eos auspicio meo atque ductu primo coetu uicimus.
certe enim med illi expectatum optato uenturum scio.
#SOS# quid? me non rere expectatum amicae uenturum meae?
#ALC# meus uir hic quidem est. Amph. Sequere hac tu me. Alc. Nam quid ille reuortitur
qui dudum properare se aibat? an ille me temptat sciens
atque id se uolt experiri, suom abitum ut desiderem?
ecastor med haud inuita se domum recipit suam.
#SOS# amphitruo, redire ad nauem meliust nos. Amph. Qua gratia?
#SOS# quia domi daturus nemo est prandium aduenientibus.
#AMPH# qui tibi nunc istuc in mentemst? #S# quia enim sero aduenimus.
#AMPH# qui? #SOS# quia Alcumenam ante aedis stare saturam intellego.
#AMPH# Grauidam ego illanc hic reliqui quom abeo. #SOS# ei perii miser.
#AMPH# quid tibi est? #S# ad aquam praebendam commodum adueni domum,
decumo post mense, ut rationem te putare intellego.
#AMPH# bono animo es. #S# scin quam bono animo sim? si situlam cepero,
numquam edepol tu mihi diuini creduis post hunc diem,
ni ego illi puteo, si occepso, animam omnem intertraxero.
#AMPH# sequere hac me modo; alium ego isti rei allegabo, ne time.
Al. Magis nunc <me> meum officium facere, si huic eam aduorsum, arbitror.
#AMPH# amphitruo uxorem salutat laetus speratam suam,
quam omnium Thebis uir unam esse optimam diiudicat,
quamque adeo ciues Thebani uero rumiferant probam.
ualuistin usque? exspectatun aduenio? #SOS# haud uidi magis.
exspectatum eum salutat magis haud quicquam quam canem.
#AMPH# et quom te †grauidam et quom te pulchre plenam aspicio, gaudeo.
#ALC# obsecro ecastor, quid tu me deridiculi gratia
sic salutas atque appellas, quasi dudum non uideris
quasique nunc primum recipias te domum huc ex hostibus?
[atque me nunc proinde appellas quasi multo post uideris?]
#AMPH# immo equidem te nisi nunc hodie nusquam uidi gentium.
#ALC# cur negas? Am.quia uera didici dicere. Al. Haud aequom facit
qui quod didicit id dediscit. an periclitamini
quid animi habeam? sed quid huc uos reuortimini tam cito?
an te auspicium commoratum est an tempestas continet
qui non abiisti ad legiones, ita uti dudum dixeras?
#AMPH# dudum? quam dudum istuc factum est? Al. Temptas. iam dudum, modo.
#AMPH# qui istuc potis est fieri, quaeso, ut dicis: iam dudum, modo?
#ALC# quid enim censes? te ut deludam contra lusorem meum,
qui nunc primum te aduenisse dicas, modo qui hinc abieris.
#AMPH# haec quidem deliramenta loquitur. #SOS# paulisper mane,
dum edormiscat unum somnum. Amph. Quaene uigilans somniat?
#ALC# equidem ecastor uigilo, et uigilans id quod factum est fabulor.
nam dudum ante lucem et istunc et te uidi. Amph. Quo in loco?
Al. Hic in aedibus ubi tu habitas. Am. Numquam factum est. #S# non taces?
quid si e portu nauis huc nos dormientis detulit?
#AMPH# etiam tu quoque adsentaris huic? #SOS# quid uis fieri?
non tu scis? Bacchae bacchanti si uelis aduorsarier,
ex insana insaniorem facies, feriet saepius;
si obsequare, una resoluas plaga. Amph. At pol qui certa res
hanc est obiurgare, quae me hodie aduenientem domum
noluerit salutare. #SOS# inritabis crabrones. Amph. Tace.
Alcumena, unum rogare te uolo. Alc. quid uis roga.
#AMPH# num tibi aut stultitia accessit aut superat superbia?
#ALC# qui istuc in mentemst tibi ex me, mi uir, percontarier?
#AMPH# quia salutare aduenientem me solebas antidhac,
appellare, itidem ut pudicae suos uiros quae sunt solent.
eo more expertem te factam adueniens offendi domi.
#ALC# ecastor equidem te certo heri aduenientem ilico,
et salutaui et ualuissesne usque exquisiui simul,
mi uir, et manum prehendi et osculum tetuli tibi.
#SOS# tun heri hunc salutauisti? Alc. Et te quoque etiam, Sosia.
#SOS# amphitruo, speraui ego istam tibi parituram filium;
uerum non est puero grauida. Amph. quid igitur? #SOS# insania.
#ALC# equidem sana sum et deos quaeso, ut salua pariam filium.
uerum tu malum magnum habebis, si hic suom officium facit:
ob istuc omen, ominator, capies quod te condecet.
#SOS# enim uero praegnati oportet et malum et malum dari,
ut quod obrodat sit, animo si male esse occeperit.
#AMPH# tu me heri hic uidisti? Alc. Ego, inquam, si uis decies dicere.
#AMPH# in somnis fortasse. Al. Immo uigilans uigilantem. Am. Ei misero mihi.
#SOS# quid tibi est? Amph. Delirat uxor. #SOS# atra bili percita est.
nulla res tam delirantis homines concinnat cito.
#AMPH# ubi primum tibi sensisti, mulier, impliciscier?
#ALC# equidem ecastor sana et salua sum. Amph. Quor igitur praedicas,
te heri me uidisse, qui hac noctu in portum aduecti sumus?
ibi cenaui atque ibi quieui in naui noctem perpetem,
neque meum pedem huc intuli etiam in aedis, ut cum exercitu
hinc profectus sum ad Teloboas hostis eosque ut uicimus.
#ALC# immo mecum cenauisti et mecum cubuisti. Amph. quid est?
#ALC# Vera dico. Amph. Non de hac quidem hercle re; de aliis nescio.
#ALC# primulo diluculo abiisti ad legiones. Amph. Quo modo?
#SOS# Recte dicit, ut commeminit: somnium narrat tibi.
sed, mulier, postquam experrecta es, te prodigiali Ioui
aut mola salsa hodie aut ture comprecatam oportuit.
#ALC# Vae capiti tuo. #SOS# tua istuc refert—si curaueris.
#ALC# iterum iam hic in me inclementer dicit, atque id sine malo.
#AMPH# tace tu. tu dic: egone abs te abii hinc hodie cum diluculo?
#ALC# quis igitur nisi uos narrauit mi, illi ut fuerit proelium?
#AMPH# an etiam id tu scis? Al.quippe qui ex te audiui, ut urbem maximam
expugnauisses regemque Pterelam tute occideris.
#AMPH# egone istuc dixi? Alc. Tute istic, etiam adstante hoc Sosia.
#AMPH# audiuistin tu me narrare haec hodie? #SOS# ubi ego audiuerim?
#AMPH# hanc roga. #S# #M# quidem praesente numquam factum est, quod sciam.
#ALC# mirum quin te aduersus dicat. Amph. Sosia, age me huc aspice.
#SOS# specto. Amph. Vera uolo loqui te, nolo adsentari mihi.
audiuistin tu hodie me illi dicere ea quae illa autumat?
#SOS# Quaeso edepol, num tu quoque etiam insanis, quom id me interrogas,
qui ipsus equidem nunc primum istanc tecum conspicio simul?
#AMPH# quid nunc, mulier? audin illum? Al. Ego uero, ac falsum dicere.
#AMPH# neque tu illi neque mihi uiro ipsi credis? Alc. Eo fit quia mihi
plurimum credo et scio istaec facta proinde ut proloquor.
#AMPH# tun me heri aduenisse dicis? Al. Tun te abiisse hodie hinc negas?
#AMPH# nego enim uero, et me aduenire nunc primum aio ad te domum.
#ALC# obsecro, etiamne hoc negabis, te auream pateram mihi
dedisse dono hodie, qua te illi donatum esse dixeras?
#AMPH# neque edepol dedi neque dixi; uerum ita animatus fui
itaque nunc sum, ut ea te patera donem. sed quis istuc tibi
dixit? Alc. Ego equidem ex te audiui et ex tua accepi manu
pateram. Amph. Mane, mane, obsecro te. nimis demiror, Sosia,
qui illaec illic me donatum esse aurea patera sciat,
nisi tu dudum hanc conuenisti et narrauisti haec omnia.
#SOS# neque edepol ego dixi neque istam uidi nisi tecum simul.
#AMPH# quid hoc sit hominis? Al. Vin proferri pateram? Am. Proferri uolo.
#ALC# fiat. <heus> tu, Thessala, intus pateram proferto foras,
qua hodie meus uir donauit me. Amph. Secede huc tu, Sosia,
enim uero illud praeter alia mira miror maxime,
si haec habet pateram illam. #SOS# an etiam credis id, quae in hac cistellula
tuo signo obsignata fertur? Amph. Saluom signum est? #SOS# inspice.
#AMPH# Recte, ita est ut obsignaui. #SOS# Quaeso, quin tu istanc iubes
pro cerrita circumferri? Amph. Edepol qui facto est opus;
nam haec quidem edepol laruarum plenast. Alc. quid uerbis opust?
em tibi pateram, eccam. Am. Cedo mi. Alc. Age aspice huc sis nunciam
tu qui quae facta infitiare; quem ego iam hic conuincam palam.
estne haec patera, qua donatu's illi? Amph. Summe Iuppiter,
quid ego uideo? haec ea est profecto patera. perii, Sosia.
#SOS# aut pol haec praestigiatrix multo mulier maxima est
aut pateram hic inesse oportet. Amph. Agedum, exsolue cistulam.
#SOS# quid ego istam exsoluam? obsignatast recte, res gesta est bene:
tu peperisti amphitruonem, ego alium peperi Sosiam;
nunc si patera pateram peperit, omnes congeminauimus.
#AMPH# certum est aperire atque inspicere. #SOS# Vide sis signi quid siet,
ne posterius in me culpam conferas. Amph. Aperi modo;
nam haec quidem nos delirantis facere dictis postulat.
#ALC. unde haec igitur est nisi abs te quae mihi dono data est?
#AMPH# opus mi est istuc exquisito. #SOS# iuppiter, pro Iuppiter.
#AMPH# quid tibi est? #S# hic patera nulla in cistulast. AM. quid ego audio?
#SOS# id quod uerumst. Amph. At cum cruciatu iam, nisi apparet, tuo.
Al. Haec quidem apparet. Am.quis igitur tibi dedit? Al.qui me rogat.
#SOS# #M# captas, quia tute ab naui clanculum huc alia uia
praecucurristi, atque hinc pateram tute exemisti atque eam
huic dedisti, post hanc rursum obsignasti clanculum.
#AMPH# ei mihi, iam tu quoque huius adiuuas insaniam?
ain heri nos aduenisse huc? Alc. Aio, adueniensque ilico
me salutauisti, et ego te, et osculum tetuli tibi.
#SOS# iam illud non placet principium de osculo. Amph. Perge exsequi.
#ALC# lauisti. Am. quid postquam laui? Al. Accubuisti. #S# euge optime.
nunc exquire. Amph. Ne interpella. perge porro dicere.
#ALC# cena adposita est; cenauisti mecum, ego accubui simul.
#AMPH# in eodem lecto? Alc. In eodem. #SOS# ei, non placet conuiuium.
#AMPH# sine modo argumenta dicat. quid postquam cenauimus?
#ALC# te dormitare aibas; mensa ablata est, cubitum hinc abiimus.
#AMPH# ubi tu cubuisti? Alc. In eodem lecto tecum una in cubiculo.
#AMPH# perdidisti. #SOS# quid tibi est? Am. Haec me modo ad mortem dedit.
Al. quid iam, amabo? Am. Ne me appella. #S# quid tibi est? A. Perii miser,
quia pudicitiae huius uitium me hinc absente est additum.
#ALC# obsecro ecastor, cur istuc, mi uir, ex ted audio?
#AMPH# Vir ego tuos sim? ne me appella, falsa, falso nomine.
#SOS# haeret haec res, si quidem haec iam mulier facta est ex uiro.
#ALC# quid ego feci, qua istaec propter dicta dicantur mihi?
#AMPH# tute edictas facta tua, ex me quaeris quid deliqueris.
#ALC# quid ego tibi deliqui, si, cui nupta sum, tecum fui?
#AMPH# tun mecum fueris? quid illac impudente audacius?
saltem, tute si pudoris egeas, sumas mutuom.
#ALC# istuc facinus, quod tu insimulas, nostro generi non decet.
tu si me inpudicitiai captas, capere non potes.
#AMPH# pro di immortales, cognoscin tu me saltem, Sosia?
#SOS# propemodum. Amph. Cenauin ego heri in naui in portu Persico?
#ALC# mihi quoque adsunt testes, qui illud quod ego dicam adsentiant.
#SOS# nescio quid istuc negoti dicam, nisi si quispiam est
Amphitruo alius, qui forte ted hinc absenti tamen
tuam rem curet teque absente hic munus fungatur tuom.
nam quod de illo subditiuo Sosia mirum nimis,
certe de istoc Amphitruone iam alterum mirum est magis.
#AMPH# nescio quis praestigiator hanc frustratur mulierem.
#ALC# per supremi regis regnum iuro et matrem familias
Iunonem, quam me uereri et metuere est par maxume,
ut mi extra unum te mortalis nemo corpus corpore
contigit, quo me impudicam faceret. Amph. Vera istaec uelim.
#ALC# Vera dico, sed nequiquam, quoniam non uis credere.
#AMPH# mulier es, audacter iuras. Alc. Quae non deliquit, decet
audacem esse, confidenter pro se et proterue loqui.
#AMPH# satis audacter. Alc. Vt pudicam decet. Am. †In uerbis probas.
#ALC# non ego illam mihi dotem duco esse, quae dos dicitur,
sed pudicitiam et pudorem et sedatum cupidinem,
deum metum, parentum amorem et cognatum concordiam,
tibi morigera atque ut munifica sim bonis, prosim probis.
#SOS# ne ista edepol, si haec uera loquitur, examussim est optima.
#AMPH# delenitus sum profecto ita, ut me qui sim nesciam.
#SOS# amphitruo es profecto, caue sis ne tu te usu perduis:
ita nunc homines immutantur, postquam peregre aduenimus.
#AMPH# mulier, istam rem inquisitam certum est non amittere.
#ALC# edepol me libente facies. Amph. quid ais? responde mihi,
quid si adduco tuom cognatum huc a naui Naucratem,
qui mecum una uectust una naui, atque is si denegat
facta quae tu facta dicis, quid tibi aequom est fieri?
numquid causam dicis, quin te hoc multem matrimonio?
#ALC# si deliqui, nulla causa est. Amph. Conuenit. tu, Sosia,
duc hos intro. ego huc ab naui mecum adducam Naucratem.—
#SOS# nunc quidem praeter nos nemo est. dic mihi uerum serio:
ecquis alius Sosia intust, qui mei similis siet?
#ALC# abin hinc a me dignus domino seruos? #SOS# abeo, si iubes.—
#ALC# nimis ecastor facinus mirum est, qui illi conlibitum siet
meo uiro sic me insimulare falso facinus tam malum.
quidquid est, iam ex Naucrate cognato id cognoscam meo.—

III.I
Iuppiter Ego sum ille Amphitruo, cui est seruos Sosia,
idem Mercurius qui fit, quando commodumst,
in superiore qui habito cenaculo,
qui interdum fio Iuppiter, quando lubet;
huc autem quom extemplo aduentum adporto, ilico
Amphitruo fio et uestitum immuto meum.
nunc huc honoris uostri uenio gratia,
ne hanc incohatam transigam comoediam;
simul Alcumenae, quam uir insontem probri
Amphitruo accusat, ueni ut auxilium feram:
nam mea sit culpa, quod egomet contraxerim,
si id Alcumenae innocenti expetat.
nunc Amphitruonem memet, ut occepi semel,
esse adsimulabo, atque in horum familiam
frustrationem hodie iniciam maxumam;
post igitur demum faciam res fiat palam
atque Alcumenae in tempore auxilium feram
faciamque ut uno fetu et quod grauida est uiro
et me quod grauidast pariat sine doloribus.
Mercurium iussi me continuo consequi,
si quid uellem imperare. nunc hanc adloquar.

III.II
Alcumena Durare nequeo in aedibus. ita me probri,
stupri, dedecoris a uiro argutam meo!
ea quae sunt facta infecta ut reddat clamitat,
quae neque sunt facta neque ego in me admisi arguit;
atque id me susque deque esse habituram putat.
non edepol faciam, neque me perpetiar probri
falso insimulatam, quin ego illum aut deseram
aut satis faciat mi ille atque adiuret insuper,
nolle esse dicta quae in me insontem protulit.
#IUPP# faciundum est mi illud, fieri quod illaec postulat,
si me illam amantem ad sese studeam recipere,
quando ego quod feci, id factum Amphitruoni offuit
atque illi dudum meus amor negotium
insonti exhibuit, nunc autem insonti mihi
illius ira in hanc et male dicta expetent.
#ALC# sed eccum uideo qui me miseram arguit
stupri, dedecoris. #IUPP# te uolo, uxor, conloqui.
quo te auortisti? * Alc. Ita ingenium meumst:
inimicos semper osa sum optuerier.
#IUPP# heia autem inimicos? Alc. Sic est, uera praedico;
nisi etiam hoc falso dici insimulaturus es.
#IUPP# nimis iracunda es. Alc. Potin ut abstineas manum?
nam certo, si sis sanus aut sapias satis,
quam tu impudicam esse arbitrere et praedices,
cum ea tu sermonem nec ioco nec serio
tibi habeas, nisi sis stultior stultissimo.
#IUPP# si dixi, nihilo magis es, neque ego esse arbitror,
et id huc reuorti uti me purgarem tibi.
nam numquam quicquam meo animo fuit aegrius,
quam postquam audiui ted esse iratam mihi.
cur dixisti? inquies. ego expediam tibi.
non edepol quo te esse impudicam crederem;
uerum periclitatus sum animum tuom,
quid faceres et quo pacto id ferre induceres.
equidem ioco illa dixeram dudum tibi,
ridiculi causa. uel hunc rogato Sosiam.
#ALC# quin huc adducis meum cognatum Naucratem,
testem quem dudum te adducturum dixeras,
te huc non uenisse? #IUPP# si quid dictum est per iocum,
non aequom est id te serio praeuortier.
#ALC# ego illud scio quam doluerit cordi meo.
#IUPP# per dexteram tuam te, Alcumena, oro obsecro,
da mihi hanc ueniam, ignosce, irata ne sies.
#ALC# ego istaec feci uerba uirtute irrita;
nunc, quando factis me impudicis abstini,
ab impudicis dictis auorti uolo.
ualeas, tibi habeas res tuas, reddas meas.
iuben mi ire comites? #IUPP# sanan es? Alc. #S# non iubes,
ibo egomet; comitem mihi Pudicitiam duxero.†
#IUPP# mane. arbitratu tuo ius iurandum dabo,
me meam pudicam esse uxorem arbitrarier.
id ego si fallo, tum te, summe Iuppiter,
quaeso, Amphitruoni ut semper iratus sies.
#ALC# a, propitius sit potius. #IUPP# confido fore;
nam ius iurandum uerum te aduorsum dedi.
iam nunc irata non es? Alc. Non sum. #IUPP# bene facis.
nam in hominum aetate multa eueniunt huius modi:
capiunt uoluptates, capiunt rursum miserias;
irae interueniunt, redeunt rursum in gratiam.
uerum irae si quae forte eueniunt huius modi
inter eos, rursum si reuentum in gratiam est,
bis tanto amici sunt inter se quam prius.
#ALC# primum cauisse oportuit ne diceres,
uerum eadem si isdem purgas mi, patiunda sunt.
#IUPP# iube uero uasa pura adornari mihi,
ut quae apud legionem uota uoui, si domum
rediissem saluos, ea ego exsoluam omnia.
#ALC# ego istuc curabo. #IUPP# euocate huc Sosiam;
gubernatorem qui in mea naui fuit
Blepharonem arcessat, qui nobiscum prandeat.
is adeo * inpransus ludificabitur,
cum ego Amphitruonem collo hinc obstricto traham.
#ALC# mirum quid solus secum secreto ille agat.
atque aperiuntur aedes. exit Sosia.

III.III
Sosia amphitruo, assum. si quid opus est, impera, imperium exequar.
#IUPP# <Sosia,> optume aduenis. #SOS# iam pax est inter uos duos?
nam quia uos tranquillos uideo, gaudeo et uolup est mihi.
atque ita seruom par uidetur frugi sese instituere:
proinde eri ut sint, ipse item sit; uoltum e uoltu comparet:
tristis sit, si eri sint tristes; hilarus sit, si gaudeant.
sed age responde: iam uos rediistis in concordiam?
#IUPP# derides, qui scis haec dudum me dixisse per iocum.
#SOS# an id ioco dixisti? equidem serio ac uero ratus.
#IUPP# habui expurigationem; facta pax est. #SOS# optume est.
#IUPP# ego rem diuinam intus faciam, uota quae sunt. #SOS# censeo.
#IUPP# tu gubernatorem a naui huc euoca uerbis meis
Blepharonem, qui re diuina facta mecum prandeat.
#SOS# iam hic ero, cum illic censebis esse me.—Iupp. Actutum huc redi.
#ALC# numquid uis, quin abeam iam intro, ut apparentur quibus opust?
#IUPP# i sane, et quantum potest parata fac sint omnia.
#ALC# quin uenis quando uis intro? faxo haud quicquam sit morae.—
#IUPP# Recte loquere et proinde diligentem ut uxorem decet.
iam hisce ambo, et seruos et era, frustra sunt duo,
qui me Amphitruonem rentur esse: errant probe.
nunc tu diuine huc fac adsis Sosia
(audis quae dico, tam etsi praesens non ades),
fac Amphitruonem aduenientem ab aedibus
ut abigas; quouis pacto fac commentus sis.
uolo deludi illunc, dum cum hac usuraria
uxore nunc mihi morigero. haec curata sint
fac sis, proinde adeo ut uelle med intellegis,
atque ut ministres mihi, mihi cum sacruficem.

III.IV
Mercurius Concedite atque abscedite omnes, de uia decedite,
nec quisquam tam audax fuat homo, qui obuiam obsistat mihi.
nam mihi quidem hercle qui minus liceat deo minitarier
populo, ni decedat mihi, quam seruolo in comoediis?
ille nauem saluam nuntiat aut irati aduentum senis:
ego sum Ioui dicto audiens, eius iussu nunc huc me adfero.
quam ob rem mihi magis par est uia decedere et concedere.
pater uocat me, eum sequor, eius dicto imperio sum audiens;
ut filium bonum patri esse oportet, itidem ego sum patri.
amanti subparasitor, hortor, adsto, admoneo, gaudeo.
si quid patri uolup est, uoluptas ea mi multo maxumast.
amat: sapit; recte facit, animo quando obsequitur suo,
quod omnis homines facere oportet, dum id modo fiat bono.
nunc Amphitruonem uolt deludi meus pater: faxo probe
iam hic deludetur, spectatores, uobis inspectantibus.
capiam coronam mi in caput, adsimulabo me esse ebrium;
atque illuc sursum escendero: inde optume aspellam uirum
de supero, cum huc accesserit; faciam ut sit madidus sobrius.
deinde illi actutum sufferet suos seruos poenas Sosia:
eum fecisse ille hodie arguet quae ego fecero hic. quid mea?
meo me aequomst morigerum patri, eius studio seruire addecet.
sed eccum Amphitruonem, aduenit; iam ille hic deludetur probe,
siquidem uos uoltis auscultando operam dare.
ibo intro, ornatum capiam qui potis decet;
dein susum ascendam in tectum, ut illum hinc prohibeam.

IV.I

Amphitruo Naucratem quem conuenire uolui, in naui non erat,
neque domi neque in urbe inuenio quemquam qui illum uiderit.
nam omnis plateas perreptaui, gymnasia et myropolia;
apud emporium atque in macello, in palaestra atque in foro,
in medicinis, in tonstrinis, apud omnis aedis sacras
sum defessus quaeritando: nusquam inuenio Naucratem.
nunc domum ibo atque ex uxore hanc rem pergam exquirere,
quis fuerit quem propter corpus suom stupri compleuerit.
nam me, quam illam quaestionem inquisitam hodie amittere,
mortuom satiust. sed aedis occluserunt. eugepae,
pariter hoc fit atque ut alia facta sunt. feriam foris.
aperite hoc. heus, ecquis hic est? ecquis hoc aperit ostium?

IV.II

Mercurius quis ad fores est? Amph. ego sum. [MERCURIUS] quid ego sum. Amph. Íta loquor. [MERCURIUS] tibi Iuppiter
dique omnes irati certo sunt, qui sic frangas fores.
#AMPH# Quo modo? [MERCURIUS] eo modo, ut profecto uiuas aetatem miser.
#AMPH# sosia. [MERCURIUS] ita, sum Sosia, nisi me esse oblitum existimas.
quid nunc uis? Amph. Sceleste, at etiam quid uelim, id tu me rogas?
[MERCURIUS] ita, rogo. paene effregisti, fatue, foribus cardines.
an foris censebas nobis publicitus praeberier?
quid me aspectas, stolide? quid nunc uis tibi? aut quis tu es homo?
#AMPH# Verbero, etiam quis ego sim me rogitas, ulmorum Acheruns?
quem pol ego hodie ob istaec dicta faciam feruentem flagris.
[MERCURIUS] prodigum te fuisse oportet olim in adulescentia.
#AMPH# quidum? [MERCURIUS] quia senecta aetate a me mendicas malum.
#AMPH# cum cruciatu tuo istaec hodie, uerna, uerba funditas.
[MERCURIUS] sacrufico ego tibi. A.qui? #M# quia enim te macto infortunio.

#AMPH# at ego te cruce et cruciatu mactabo, mastigia.
(Merc.) erus Amphitruo<st> occupatus.
(Merc.) abiendi nunc tibi etiam occasiost.
(Merc.) Optimo iure infringatur aula cineris in caput.
(Merc.) Ne tu postules matulam unam tibi aquae infundi in caput.
(Merc.) Laruatu's. edepol hominem miserum. medicum quaerita.
(Alc.) Exiurauisti te mihi dixe per iocum.
(Alc.) Quaeso aduenienti morbo medicari iube:
tu certe aut laruatus aut cerritus es.
(Alc.) Nisi hoc ita factum est, proinde ut factum esse autumo,
non causam dico quin uero insimules probri
(Amph.) Cuius? quae me absente corpus uolgauit suom.
(Amph.) quid minitabas te facturum, si istas pepulissem fores?
(Amph.) Ibi scrobes ecfodito <tu> plus sexagenos in die.
(Amph.) Noli pessimo precari.
(Bleph.) animam comprime
(Iupp.) Manifestum hunc optorto collo teneo furem flagiti.
(Amph.) Immo ego hunc, Thebani ciues, qui domi uxorem meam
impudicitia impediuit, teneo, thensaurum stupri.

(Amph.) Nilne te pudet, sceleste, populi in conspectum ingredi?
Gloss. Plaut.
(Amph.) clandestino	u
(Amph. siue Iupp.)qui nequeas nostrorum uter sit Amphitruo decernere.

IV.III

(Bleph.) Vos inter uos partite; ego abeo, mihi negotium est;
neque ego umquam usquam tanta mira me uidisse censeo.
#AMPH# blepharo, quaeso ut aduocatus mi adsis neue abeas. Bleph. Vale.
quid opust me aduocato, qui utri sim aduocatus nescio?—
#IUPP# intro ego hinc eo. Alcumena parturit.—Amph. Perii miser.
quid ego <faciam,> quem aduocati iam atque amici deserunt?
numquam edepol me inultus istic ludificabit, quisquis est;
nam iam ad regem recta me ducam resque ut facta est eloquar.†
ego pol illum ulciscar hodie Thessalum ueneficum,
qui peruorse perturbauit familiae mentem meae.
sed ubi illest? intro edepol abiit, credo ad uxorem meam.
qui me Thebis alter uiuit miserior? quid nunc agam,
quem omnes mortales ignorant et ludificant ut lubet.
certumst, intro rumpam in aedis: ubi quemque hominem aspexero,
si ancillam seu seruom siue uxorem siue adulterum
seu patrem siue auom uidebo, obtruncabo in aedibus.
neque me Iuppiter neque di omnes id prohibebunt, si uolent,
quin sic faciam ut constitui. pergam in aedis nunciam.

V.I

#BROMIA# spes atque opes uitae meae iacent sepultae in pectore,
neque ullast confidentia iam in corde, quin amiserim;
ita mihi uidentur omnia, mare terra caelum, consequi,
iam ut opprimar, ut enicer. me miseram, quid agam nescio.
ita tanta mira in aedibus sunt facta. uae miserae mihi,
animo malest, aquam uelim. corrupta sum atque absumpta sum.
caput dolet, neque audio, nec oculis prospicio satis,
nec me miserior femina est neque ulla uideatur magis.
ita erae meae hodie contigit. nam ubi parturit, deos sibi inuocat,
strepitus, crepitus, sonitus, tonitrus: ut subito, ut propere, ut ualide tonuit!
ubi quisque institerat, concidit crepitu. ibi nescio quis maxuma
uoce exclamat: 'Alcumena, adest auxilium, ne time:
et tibi et tuis propitius caeli cultor aduenit.
exsurgite' inquit 'qui terrore meo occidistis prae metu.'
ut iacui, exsurgo. ardere censui aedis, ita tum confulgebant.
ibi me inclamat alcumena; iam ea res me horrore adficit,
erilis praeuertit metus: accurro, ut sciscam quid uelit.
atque illam geminos filios pueros peperisse conspicor;
neque nostrum quisquam sensimus, quom peperit, neque prouidimus.
sed quid hoc? quis hic est senex, qui ante aedis nostras sic iacet?
numnam hunc percussit Iuppiter?
credo edepol, nam, pro Iuppiter, sepultust quasi sit mortuos.
ibo et cognoscam, quisquis est. Amphitruo hic quidem <est> erus meus.
Amphitruo. A. Perii. B. Surge. A. Interii. B. Cedo manum. A.quis me tenet?
Br. Tua Bromia ancilla. Am. Totus timeo, ita me increpuit Iuppiter.
nec secus est, quasi si ab Acherunte ueniam. sed quid tu foras
egressa es? Brom. Eadem nos formido timidas terrore impulit
in aedibus, tu ubi habitas. nimia mira uidi. uae mihi,
Amphitruo, ita mihi animus etiam nunc abest. Amph. Agedum expedi:
scin me tuom esse erum Amphitruonem? B. Scio. A. Vide etiam nunc. B. Scio.
#AMPH# haec sola sanam mentem gestat meorum familiarium.
Brom. Immo omnes sani sunt profecto. A. At me uxor insanum facit
suis foedis factis. Brom. At ego faciam, tu idem ut aliter praedices,
amphitruo, piam et pudicam esse tuam uxorem ut scias.
de ea re signa atque argumenta paucis uerbis eloquar.
omnium primum: Alcumena geminos peperit filios.
A. Ain tu, geminos? B. Geminos. A. Di me seruant. B. Sine me dicere,
ut scias tibi tuaeque uxori deos esse omnis propitios.
#AMPH# loquere. Brom. Postquam parturire hodie uxor occepit tua,
ubi utero exorti dolores, ut solent puerperae
inuocat deos immortales, ut sibi auxilium ferant,
manibus puris, capite operto. ibi continuo contonat
sonitu maxumo; aedes primo ruere rebamur tuas.
aedes totae confulgebant tuae, quasi essent aureae.
#AMPH# Quaeso absoluito hinc me extemplo, quando satis deluseris.
quid fit deinde? Brom. Dum haec aguntur, interea uxorem tuam
neque gementem neque plorantem nostrum quisquam audiuimus;
ita profecto sine dolore peperit. Amph. Iam istuc gaudeo,
utut erga me merita est. Brom. Mitte ista atque haec quae dicam accipe.
postquam peperit, pueros lauere iussit nos. occepimus.
sed puer ille quem ego laui, ut magnust et multum ualet!
neque eum quisquam colligare quiuit incunabulis.
#AMPH# nimia mira memoras; si istaec uera sunt, diuinitus
non metuo quin meae uxori latae suppetiae sient.
Brom. Magis iam faxo mira dices. postquam in cunas conditust,
deuolant angues iubati deorsum in impluuium duo
maximi: continuo extollunt ambo capita. Amph. Ei mihi.
Brom. Ne paue. sed angues oculis omnis circumuisere.
postquam pueros conspicati, pergunt ad cunas citi.
ego cunas recessim rursum uorsum trahere et ducere,
metuens pueris, mihi formidans; tantoque angues acrius
persequi. postquam conspexit angues ille alter puer,
citus e cunis exilit, facit recta in anguis impetum:
alterum altera prehendit eos manu perniciter.
#AMPH# mira memoras, nimis formidolosum facinus praedicas;
nam mihi horror membra misero percipit dictis tuis.
quid fit deinde? porro loquere. Brom. Puer ambo angues enicat.
dum haec aguntur, uoce clara exclamat uxorem tuam—
A.quis homo? B. Summus imperator diuom atque hominum Iuppiter.
is se dixit cum Alcumena clam consuetum cubitibus,
eumque filium suom esse qui illos angues uicerit;
alterum tuom esse dixit puerum. Amph. Pol me haud paenitet,
si licet boni dimidium mihi diuidere cum Ioue.
abi domum, iube uasa pura actutum adornari mihi,
ut Iouis supremi multis hostiis pacem expetam.
ego Teresiam coniectorem aduocabo et consulam
quid faciundum censeat; simul hanc rem ut facta est eloquar.
sed quid hoc? quam ualide tonuit. di, obsecro uostram fidem.

V.II

#IUPPITER#
bono animo es, adsum auxilio, amphitruo, tibi et tuis:
nihil est quod timeas. hariolos, haruspices
mitte omnes; quae futura et quae facta eloquar,
multo adeo melius quam illi, quom sum iuppiter.
primum omnium alcumenae usuram corporis
cepi, et concubitu grauidam feci filio.
tu grauidam item fecisti, cum in exercitum
profectu's: uno partu duos peperit simul.
eorum alter, nostro qui est susceptus semine,
suis factis te immortali adficiet gloria.
tu cum alcumena uxore antiquam in gratiam
redi: haud promeruit quam ob rem uitio uorteres;
mea ui subactast facere. ego in caelum migro.

V.III

#AMPH#
faciam ita ut iubes et te oro, promissa ut serues tua.
ibo ad uxorem intro, missum facio teresiam senem.
nunc, spectatores, iouis summi causa clare plaudite.

ASINARIA

PROLOGUS

hoc agite sultis, spectatores, nunciam,
quae quidem mihi atque uobis res uertat bene
gregique huic et dominis atque conductoribus.
face nunciam tu, praeco, omnem auritum poplum.
age nunc reside, caue modo ne gratiis.
nunc quid processerim huc et quid mihi uoluerim
dicam: ut sciretis nomen huius fabulae;
nam quod ad argumentum attinet, sane breuest.
nunc quod me dixi uelle uobis dicere,
dicam: huic nomen graece onagost fabulae;
demophilus scripsit, maccus uortit barbare;
asinariam uolt esse, si per uos licet.
inest lepos ludusque in hac comoedia,
ridicula res est. date benigne operam mihi,
ut uos, ut alias, pariter nunc mars adiuuet.

I.I

#LIBANUS#
sicut tuom uis unicum gnatum tuae
superesse uitae sospitem et superstitem,
ita ted obtestor per senectutem tuam
perque illam, quam tu metuis, uxorem tuam,
si quid med erga hodie falsum dixeris,
ut tibi superstes uxor aetatem siet
atque illa uiua uiuos ut pestem oppetas.
#DEMAENETUS#
per dium fidium quaeris: iurato mihi
uideo necesse esse eloqui quidquid roges.
[ita me obstinate adgressu's, ut non audeam
profecto, percontanti quin promam omnia.]
proinde actutum istuc quid sit quod scire expetis
eloquere: ut ipse scibo, te faciam ut scias.
[LIBANUS] dic obsecro hercle serio quod te rogem,
caue mihi mendaci quicquam. Dem.quin tu ergo rogas?
[LIBANUS] num me illuc ducis, ubi lapis lapidem terit?
#DEM# quid istuc est? aut ubi istuc est terrarum loci?
[LIBANUS] [V.I flent nequam homines, qui polentam pinsitant.]
apud fustitudinas, ferricrepinas insulas,
ubi uiuos homines mortui incursant boues.
#DEM# modo pol percepi, Libane, quid istuc sit loci:
ubi fit polenta, te fortasse dicere. Lib. Ah,
neque hercle ego istuc dico nec dictum uolo,
teque obsecro hercle ut quae locutu's despuas.
#DEM# fiat, geratur mos tibi. Lib. Age, age usque excrea.
#DEM# etiamne? Lib. Age quaeso hercle usque ex penitis faucibus.
etiam amplius. Dem. Nam quo usque? Lib. Vsque ad mortem uolo.
#DEM# caue sis malam rem. Lib. Vxoris dico, non tuam.
#DEM# dono te ob istuc dictum, ut expers sis metu.
[LIBANUS] di tibi dent quaecumque optes. Dem. Redde operam mihi.
cur hoc ego ex te quaeram? aut cur miniter tibi
propterea quod me non scientem feceris?
aut cur postremo filio suscenseam,
patres ut faciunt ceteri? Lib. quid istuc noui est?
demiror quid sit et quo euadat sum in metu.
#DEM# equidem scio iam, filius quod amet meus
istanc meretricem e proxumo Philaenium.
estne hoc ut dico, Libane? Lib. Rectam instas uiam.
ea res est. sed eum morbus inuasit grauis.
#DEM# quid morbi est? Lib.quia non suppetunt dictis data.
#DEM# tune es adiutor nunc amanti filio?
[LIBANUS] sum uero, et alter noster est Leonida.
#DEM# bene hercle facitis et a me initis gratiam.
uerum meam uxorem, Libane, nescis qualis sit?
[LIBANUS] tu primus sentis, nos tamen in pretio sumus.
#DEM# fateor eam esse importunam atque incommodam.
[LIBANUS] posterius istuc dicis quam credo tibi.
#DEM# omnes parentes, Libane, liberis suis,
qui mi auscultabunt, facient obsequellam†
quippe qui mage amico utantur gnato et beneuolo.
atque ego me id facere studeo, uolo amari a meis;
uolo me patris mei similem, qui causa mea
nauclerico ipse ornatu per fallaciam
quam amabam abduxit ab lenone mulierem;
neque puduit eum id aetatis sycophantias
struere et beneficiis me emere gnatum suom sibi.
eos me decretumst persequi mores patris.
nam me hodie orauit Argyrippus filius,
uti sibi amanti facerem argenti copiam;
et id ego percupio obsequi gnato meo.
[uolo amori obsecutum illius, uolo amet me patrem.]
quamquam illum mater arte contenteque habet,
patres ut consueuerunt: ego mitto omnia haec.
praesertim quom is me dignum quoi concrederet
habuit, me habere honorem eius ingenio decet;
quom me adiit, ut pudentem gnatum aequomst patrem,
cupio esse amicae quod det argentum suae.
[LIBANUS] cupis id quod cupere te nequiquam intellego.
dotalem seruom Sauream uxor tua
adduxit, cui plus in manu sit quam tibi.
#DEM# argentum accepi, dote imperium uendidi.
nunc uerba in pauca conferam quid te uelim.
uiginti iam usust filio argenti minis:
face id ut paratum iam sit. Lib. unde gentium?
#DEM# #M# defraudato. Lib. Maxumas nugas agis:
nudo detrahere uestimenta me iubes.
defraudem te ego? age sis, tu sine pennis uola.
tene ego defraudem, cui ipsi nihil est in manu,
nisi quid tu porro uxorem defraudaueris?
#DEM# Qua me, qua uxorem, qua tu seruom Sauream
potes, circumduce, aufer; promitto tibi
non offuturum, si id hodie effeceris.
[LIBANUS] iubeas una opera me piscari in aere,
uenari autem rete iaculo in medio mari.†
#DEM# tibi optionem sumito Leonidam,
fabricare quiduis, quiduis comminiscere:
perficito, argentum hodie ut habeat filius,
amicae quod det. Lib. quid ais tu, Demaenete?
#DEM# quid <uis?> Lib. #S# forte in insidias deuenero,
tun redimes me, si me hostes interceperint?
#DEM# Redimam. Lib. Tum tu igitur aliud cura quid lubet.
ego eo ad forum, nisi quid uis. Dem. Ei, bene ambula.
atque audin etiam? Lib. Ecce. Dem. #S# quid te uolam,
ubi eris? Lib. V.Icumque libitum erit animo meo.
profecto nemo est quem iam dehinc metuam mihi
ne quid nocere possit, cum tu mihi tua
oratione omnem animum ostendisti tuom.
quin te quoque ipsum facio haud magni, si hoc patro.
pergam quo occepi atque ibi consilia exordiar.
#DEM# audin tu? apud Archibulum ego ero argentarium.
[LIBANUS] nempe in foro? Dem. Ibi, si quid opus fuerit. Lib. Meminero.—
#DEM# non esse seruos peior hoc quisquam potest
nec magis uersutus nec quo ab caueas aegrius.
eidem homini, si quid recte curatum uelis,
mandes: moriri sese misere mauolet,
quam non perfectum reddat quod promiserit.
nam ego illud argentum tam paratum filio
scio esse quam me hunc scipionem contui.
sed quid ego cesso ire ad forum, quo inceperam?
* atque ibi manebo apud argentarium.—

I.II

Argyrippus Sicine hoc fit? foras aedibus me eici?
promerenti optume hocin preti redditur?
bene merenti mala es, male merenti bona es;
at malo cum tuo, nam iam ex hoc loco
ibo ego ad tres uiros uostraque ibi nomina
faxo erunt, capitis te perdam ego et filiam,
perlecebrae, permities, adulescentum exitium.
nam mare haud est mare, uos mare acerrumum;
nam in mari repperi, hic elaui bonis.
ingrata atque inrita esse omnia intellego
quae dedi et quod bene feci, at posthac tibi
male quod potero facere faciam, meritoque id faciam tuo.
ego pol te redigam eodem unde orta es, ad egestatis terminos,
ego edepol te faciam ut quae sis nunc et quae fueris scias.
quae prius quam istam adii atque amans ego animum meum isti dedi,
sordido uitam oblectabas pane in pannis inopia,
atque ea si erant, magnas habebas omnibus dis gratias;
eadem nunc, cum est melius, me, cuius opera est, ignoras mala.
reddam ego te ex fera fame mansuetem, me specta modo.
nam isti quid suscenseam ipsi? nihil est, nihil quicquam meret;
tuo facit iussu, tuo imperio paret: mater tu, eadem era es.
te ego ulciscar, te ego ut digna es perdam atque ut de me meres.
at scelesta uiden ut ne id quidem, me dignum esse existumat
quem adeat, quem conloquatur quoique irato supplicet?
atque eccam inlecebra exit tandem; opinor hic ante ostium
meo modo loquar quae uolam, quoniam intus non licitum est mihi.

I.III

Cleareta Vnum quodque istorum uerbum nummis Philippis aureis
non potest auferre hinc a me si quis emptor uenerit;
nec recte quae tu in nos dicis, aurum atque argentum merumst:
fixus hic apud nos est animus tuos clauo Cupidinis.
remigio ueloque quantum poteris festina et fuge:
quam magis te in altum capessis, tam aestus te in portum refert.
Argyr. Ego pol istum portitorem priuabo portorio;
ego te dehinc ut merita es de me et mea re tractare exsequar,
quom tu med ut meritus sum non tractas atque eicis domo.
#CLEAR# magis istuc percipimus lingua dici, quam factis fore.
Argyr. Solus solitudine ego ted atque ab egestate abstuli;
solus si ductem, referre gratiam numquam potes.
#CLEAR# solus ductato, si semper solus quae poscam dabis;
semper tibi promissum habeto hac lege, dum superes datis.
Argyr.qui modus dandi? nam numquam tu quidem expleri potes;
modo quom accepisti, haud multo post aliquid quod poscas paras.
#CLEAR# quid modist ductando, amando? numquamne expleri potes?
modo remisisti, continuo iam ut remittam ad te rogas.
A. Dedi equidem quod mecum egisti. #C# Et tibi ego misi mulierem:
par pari datum hostimentumst, opera pro pecunia.
A. Male agis mecum. #C# quid me accusas, si facio officium meum?
nam neque fictum usquamst neque pictum neque scriptum in poematis
ubi lena bene agat cum quiquam amante, quae frugi esse uolt.
Argyr. Mihi quidem te parcere aequomst tandem, ut tibi durem diu.
#CLEAR# non tu scis? quae amanti parcet, eadem sibi parcet parum.
quasi piscis, itidemst amator lenae: nequam est, nisi recens;
is habet sucum, is suauitatem, eum quo uis pacto condias,
uel patinarium uel assum, uerses quo pacto lubet:
is dare uolt, is se aliquid posci, nam ibi de pleno promitur;
neque ille scit quid det, quid damni faciat: illi rei studet.
uolt placere sese amicae, uolt mihi, uolt pedisequae,
uolt famulis, uolt etiam ancillis; et quoque catulo meo
subblanditur nouos amator, se ut quom uideat gaudeat.
uera dico: ad suom quemque hominem quaestum esse aequomst callidum.
Argyr. Perdidici istaec esse uera damno cum magno meo.
#CLEAR# si ecastor nunc habeas quod des, alia uerba praehibeas;
nunc quia nihil habes, maledictis te eam ductare postulas.
A. Non meum est. #C# Nec meum quidem edepol, ad te ut mittam gratiis.
uerum aetatis atque honoris gratia hoc fiet tui,
quia nobis lucro fuisti potius quam decori tibi:
si mihi dantur duo talenta argenti numerata in manum,
hanc tibi noctem honoris causa gratiis dono dabo.
A. quid si non est? #C# Tibi non esse credam, illa alio ibit tamen.
A. V.I illaec quae dedi ante? #C# Abusa. nam si ea durarent mihi,
mulier mitteretur ad te, numquam quicquam poscerem.
diem aquam solem lunam noctem, haec argento non emo:
ceterum quae uolumus uti Graeca mercamur fide.
quom a pistore panem petimus, uinum ex oenopolio,
si aes habent, dant mercem: eadem nos discipulina utimur.
semper oculatae manus sunt nostrae, credunt quod uident.
uetus est: 'nihili coactiost'—scis cuius. non dico amplius.
Argyr. Aliam nunc mi orationem despoliato praedicas,
longe aliam, inquam, praebes nunc atque olim, quom dabam,
aliam atque olim, quom inliciebas me ad te blande ac benedice.
tum mi aedes quoque arridebant, cum ad te ueniebam, tuae;
me unice unum ex omnibus te atque illam amare aibas mihi;
ubi quid dederam, quasi columbae pulli in ore ambae meo
usque eratis, meo de studio studia erant uostra omnia,
usque adhaerebatis: quod ego iusseram, quod uolueram
faciebatis, quod nolebam ac uotueram, de industria
fugiebatis, neque conari id facere audebatis prius.
nunc neque quid uelim neque nolim facitis magni, pessumae.
#CLEAR# non tu scis? hic noster quaestus aucupi simillimust.
auceps quando concinnauit aream, offundit cibum;
aues adsuescunt: necesse est facere sumptum qui quaerit lucrum;
saepe edunt: semel si sunt captae, rem soluont aucupi.
itidem hic apud nos: aedes nobis area est, auceps sum ego,
esca est meretrix, lectus inlex est, amatores aues;
bene salutando consuescunt, compellando blanditer,
osculando, oratione uinnula, uenustula.
si papillam pertractauit, haud est ab re aucupis;
sauium si sumpsit, sumere eum licet sine retibus.
haecine te esse oblitum, in ludo qui fuisti tam diu?
Argyr. Tua ista culpa est, quae discipulum semidoctum abs te amoues.
#CLEAR# Remeato audacter, mercedem si eris nactus: nunc abi.
Argyr. Mane, mane, audi. dic, quid me aequom censes pro illa tibi dare,
annum hunc ne cum quiquam alio sit? Clear. Tene? uiginti minas;
atque ea lege: si alius ad me prius attulerit, tu uale.
A. At ego est etiam prius quam abis quod uolo loqui. #C# Dic quod lubet.
A. Non omnino iam perii, est relicuom quo peream magis.
habeo unde istuc tibi quod poscis dem; sed in leges meas
dabo, uti scire possis, perpetuom annum hunc mihi uti seruiat
nec quemquam interea alium admittat prorsus quam me ad se uirum.
#CLEAR# quin, si tu uoles, domi serui qui sunt castrabo uiros.
postremo ut uoles nos esse, syngraphum facito adferas;
ut uoles, ut tibi lubebit, nobis legem imponito:
modo tecum una argentum adferto, facile patiar cetera.
portitorum simillumae sunt ianuae lenoniae:
si adfers, tum patent, si non est quod des, aedes non patent.—
Argyr. Interii, si non inuenio ego illas uiginti minas,
et profecto, nisi illud perdo argentum, pereundum est mihi.
nunc pergam ad forum atque experiar opibus, omni copia,
supplicabo, exobsecrabo ut quemque amicum uidero,
dignos indignos adire atque experiri certumst mihi,†
nam si mutuas non potero, certumst sumam faenore.—

II.I

Libanus Hercle uero, Libane, nunc te meliust expergiscier
atque argento comparando fingere fallaciam.
iam diu est factum quom discesti ab ero atque abiisti ad forum,
[igitur inueniundo argento ut fingeres fallaciam.]
ibi tu ad hoc diei tempus dormitasti in otio.
quin tu abs te socordiam omnem reice et segnitiem amoue
atque ad ingenium uetus uersutum te recipis tuom.
serua erum, caue tu idem faxis alii quod serui solent,
qui ad eri fraudationem callidum ingenium gerunt.
unde sumam? quem interuortam? quo hanc celocem conferam?
impetritum, inauguratumst: quouis admittunt aues,
picus et cornix ab laeua, coruos parra ab dextera
consuadent; certum herclest uostram consequi sententiam.
sed quid hoc, quod picus ulmum tundit? non temerariumst.
certe hercle ego quantum ex augurio eius pici intellego,
aut mihi in mundo sunt uirgae aut atriensi Saureae.
sed quid illuc, quod exanimatus currit huc Leonida?
metuo quom illic obscaeuauit meae falsae fallaciae.

II.II

[LEONIDA] ego nunc Libanum requiram aut familiarem filium,
ut ego illos lubentiores faciam quam Lubentiast?
maximam praedam et triumphum eis adfero aduentu meo.
quando mecum pariter potant, pariter scortari solent,
hanc quidem, quam nactus, praedam pariter cum illis partiam.
[LIBANUS] illic homo aedis compilauit, more si fecit suo.
uae illi, qui tam indiligenter obseruauit ianuam.
[LEONIDA] aetatem uelim seruire, Libanum ut conueniam modo.
[LIBANUS] mea quidem hercle opera liber numquam fies ocius.
[LEONIDA] etiam de tergo ducentas plagas praegnatis dabo.
[LIBANUS] largitur peculium, omnem in tergo thensaurum gerit.
[LEONIDA] nam si huic sese occasioni tempus supterduxerit,
numquam edepol quadrigis albis indipiscet postea;
erum in obsidione linquet, inimicum animos auxerit.
sed si mecum occasionem opprimere hanc, quae obuenit, studet,
maximas opimitates, gaudio exfertissimas
suis eris ille una mecum pariet, gnatoque et patri,
adeo ut aetatem ambo ambobus nobis sint obnoxii,
nostro deuincti beneficio. Lib. Vinctos nescio quos ait;
non placet: metuo, in commune ne quam fraudem frausus sit.
[LEONIDA] perii ego oppido, nisi Libanum inuenio iam, ubiubi est gentium.
[LIBANUS] illic homo socium ad malam rem quaerit quem adiungat sibi.
non placet: pro monstro extemplo est, quando qui sudat tremit.
[LEONIDA] sed quid ego hic properans concesso pedibus, lingua largior?
quin ego hanc iubeo tacere, quae loquens lacerat diem?
[LIBANUS] edepol hominem infelicem, qui patronam comprimat.
nam si quid sceleste fecit, lingua pro illo perierat.
[LEONIDA] adproperabo, ne post tempus praedae praesidium parem.
[LIBANUS] Quae illaec praeda est? ibo aduorsum atque electabo, quidquid est.
iubeo te saluere uoce summa, quo ad uires ualent.
[LEONIDA] Gymnasium flagri, salueto. Lib. quid agis, custos carceris?
[LEONIDA] o catenarum colone. Lib. O uirgarum lasciuia.
[LEONIDA] Quot pondo ted esse censes nudum? Lib. Non edepol scio.
[LEONIDA] scibam ego te nescire, at pol ego, qui ted expendi, scio:
nudus uinctus centum pondo es, quando pendes per pedes.
[LIBANUS] Quo argumento istuc? Leon. Ego dicam, quo argumento et quo modo.
ad pedes quando adligatumst aequom centumpondium,
ubi manus manicae complexae sunt atque adductae ad trabem,
nec dependes nec propendes—quin malus nequamque sis.
[LIBANUS] Vae tibi. Leon. Hoc testamento Seruitus legat tibi.
[LIBANUS] Verbiuelitationem fieri compendi uolo.
Quid istud est negoti? Leon. Certum est credere. Lib. Audacter licet.
[LEONIDA] sis amanti subuenire familiari filio,
tantum adest boni improuiso, uerum commixtum malo:
omnes de nobis carnificum concelebrabuntur dies.
Libane, nunc audacia usust nobis inuenta et dolis.
tantum facinus modo inueni ego, ut nos dicamur duo
omnium dignissumi esse, quo cruciatus confluant.
[LIBANUS] ergo mirabar quod dudum scapulae gestibant mihi,
hariolari quae occeperunt, sibi esse in mundo malum.
quidquid est, eloquere. Leon. Magna est praeda cum magno malo.
[LIBANUS] si quidem omnes coniurati cruciamenta conferant,
habeo opinor familiare tergum, ne quaeram foris.
[LEONIDA] si istam firmitudinem animi optines, salui sumus.
[LIBANUS] quin si tergo res soluenda est, rapere cupio publicum:
pernegabo atque obdurabo, periurabo denique.
[LEONIDA] em ista uirtus est, quando usust qui malum fert fortiter;
fortiter malum qui patitur, idem post potitur bonum.
[LIBANUS] quin rem actutum edisseris? cupio malum nanciscier.
[LEONIDA] placide ergo unum quidquid rogita, ut adquiescam. non uides
me ex cursura anhelitum etiam ducere? Lib. Age, age, mansero
tuo arbitratu, uel adeo usque dum peris. Leon. V.Inam est erus?
[LIBANUS] maior apud forumst, minor hic est intus. Leon. Iam satis est mihi.
[LIBANUS] tum igitur tu diues es factus? Leon. Mitte ridicularia.
[LIBANUS] mitto. * istuc quod adfers aures exspectant meae.
Le. Animum aduerte, ut aeque mecum haec scias. Li. Taceo. Le. Beas.
meministin asinos Arcadicos mercatori Pellaeo
nostrum uendere atriensem? Lib. Memini. quid tum postea?
[LEONIDA] em ergo is argentum huc remisit, quod daretur Saureae
pro asinis. adulescens uenit modo, qui id argentum attulit.
[LIBANUS] ubi is homost? Leon. Iam deuorandum censes, si conspexeris?
[LIBANUS] ita enim uero. sed tamen, tu nempe eos asinos praedicas
uetulos, claudos, quibus subtritae ad femina iam erant ungulae?
[LEONIDA] ipsos, qui tibi subuectabant rure huc uirgas ulmeas.
[LIBANUS] teneo, atque idem te hinc uexerunt uinctum rus. Le. Memor es probe.
uerum in tonstrina ut sedebam, me infit percontarier,
ecquem filium Stratonis nouerim Demaenetum.
dico me nouisse extemplo et me eius seruom praedico
esse, et aedis demonstraui nostras. Lib. quid tum postea?
[LEONIDA] ait se ob asinos ferre argentum atriensi Saureae,
uiginti minas, sed eum sese non nosse hominem qui siet,
ipsum uero se nouisse callide Demaenetum.
quoniam ille elocutus haec sic—Lib. quid tum? Leon. Ausculta ergo, scies.
extemplo facio facetum me atque magnificum uirum,
dico med esse atriensem. sic hoc respondit mihi:
'ego pol Sauream non noui neque qua facie sit scio.
te non aequomst suscensere. si erum uis Demaenetum,
quem ego noui, adduce: argentum non morabor quin feras.'
ego me dixi erum adducturum et me domi praesto fore;
ille in balineas iturust, inde huc ueniet postea.
quid nunc consili captandum censes? dic. Lib. Em istuc ago,
quo modo argento interuortam et aduentorem et Sauream.
iam hoc opus est † exasceatum; nam si ille argentum prius
hospes huc affert, continuo nos ambo exclusi sumus.
nam me hodie senex seduxit solum sorsum ab aedibus,
mihi tibique interminatust nos futuros ulmeos,
ni hodie Argyrippo essent uiginti argenti minae;
iussit uel nos atriensem uel nos uxorem suam
defraudare, dixit sese operam promiscam dare.
nunc tu abi ad forum ad erum et narra haec ut nos acturi sumus:
te ex Leonida futurum esse atriensem Sauream,
dum argentum afferat mercator pro asinis. Leon. Faciam ut iubes.
[LIBANUS] ego illum interea hic oblectabo, prius si forte aduenerit.
[LEONIDA] quid ais? Lib. quid uis? Le. Pugno malam si tibi percussero,
mox cum Sauream imitabor, caueto ne suscenseas.
[LIBANUS] hercle uero tu cauebis ne me attingas, si sapis,
ne hodie malo cum auspicio nomen commutaueris.
[LEONIDA] Quaeso, aequo animo patitor. L. Patitor tu item, cum ego te referiam.
[LEONIDA] dico ut usust fieri. Lib. Dico hercle ego quoque ut facturus sum.
[LEONIDA] ne nega. Lib.quin promitto, inquam, hostire contra ut merueris.
[LEONIDA] ego abeo, tu iam, scio, patiere. sed quis hic est? is est,
ille est ipsus. iam ego recurro huc. tu hunc interea hic tene.
uolo seni narrare. Lib.quin tuom officium facis ergo ac fugis?

#MERCATOR# ut demonstratae sunt mihi, hasce aedis esse oportet,
demaenetus ubi dicitur habitare. i, puere, pulta
atque atriensem sauream, si est intus, euocato huc.
[LIBANUS] quis nostras sic frangit fores? ohe, inquam, si quid audis.
[MERCATOR] nemo etiam tetigit. sanun es? Lib. At censebam attigisse
propterea, huc quia habebas iter. nolo ego fores conseruas
meas a te uerberarier. sane ego sum amicus nostris.
[MERCATOR] pol haud periclum est, cardines ne foribus effringantur,
si istoc exemplo omnibus qui quaerunt respondebis.
[LIBANUS] ita haec morata est ianua: extemplo ianitorem
clamat, procul si quem uidet ire ad se calcitronem.
sed quid uenis? quid quaeritas? [MERCATOR] demaenetum uolebam.
[LIBANUS] si sit domi, dicam tibi. [MERCATOR] quid eius atriensis?
[LIBANUS] nihilo mage intus est. [MERCATOR] ubi est? Lib. Ad tonsorem ire dixit.
[MERCATOR] conueni. sed post non redit? Lib. Non edepol. quid uolebas?
[MERCATOR] argenti uiginti minas, si adesset, accepisset.
[LIBANUS] qui pro istuc? [MERCATOR] asinos uendidit Pellaeo mercatori
mercatu. Lib. Scio. tu id nunc refers? iam hic credo eum adfuturum.
[MERCATOR] Qua facie uoster Saurea est? si is est, iam scire potero.
[LIBANUS] macilentis malis, rufulus aliquantum, uentriosus,
truculentis oculis, commoda statura, tristi fronte.
[MERCATOR] non potuit pictor rectius describere eius formam.
[LIBANUS] atque hercle ipsum adeo contuor, quassanti capite incedit.
quisque obuiam huic occesserit irato, uapulabit.
[MERCATOR] siquidem hercle Aeacidinis minis animisque expletus incedit,
si med iratus tetigerit, iratus uapulabit.

II.IV

[LEONIDA] quid hoc sit negoti, neminem meum dictum magni facere?
Libanum in tonstrinam ut iusseram uenire, is nullus uenit.
ne ille edepol tergo et cruribus consuluit haud decore.
[MERCATOR] nimis imperiosust. Lib. Vae mihi. Leon. Hodie saluere iussi
Libanum libertum? iam manu emissu's? Lib. Obsecro te.
[LEONIDA] ne tu hercle cum magno malo mihi obuiam occessisti.
cur non uenisti, ut iusseram, in tonstrinam? Lib. Hic me moratust.
[LEONIDA] siquidem hercle nunc summum Iouem te dicas detinuisse
atque is precator adsiet, malam rem effugies numquam.
tu, uerbero, imperium meum contempsisti? Lib. Perii, hospes.
[MERCATOR] Quaeso hercle noli, Saurea, mea causa hunc uerberare.
[LEONIDA] V.Inam nunc stimulus in manu mihi sit. [MERCATOR] quiesce quaeso.
[LEONIDA] qui latera conteram tua, quae occalluere plagis.
abscede ac sine me hunc perdere, qui semper me ira incendit,
cui numquam unam rem me licet semel praecipere furi,
quin centiens eadem imperem atque ogganniam, itaque iam hercle
clamore ac stomacho non queo labori suppeditare.
iussin, sceleste, ab ianua hoc stercus hinc auferri?
iussin columnis deici operas araneorum?
iussin in splendorem dari bullas has foribus nostris?
nihil est: tamquam si claudus sim, cum fustist ambulandum.
quia triduom hoc unum modo foro operam adsiduam dedo,
dum reperiam qui quaeritet argentum in faenus, hic uos
dormitis interea domi, atque erus in hara, haud aedibus, habitat.
em ergo hoc tibi. Lib. Hospes, te obsecro, defende. [MERCATOR] saurea, oro,
mea causa ut mittas. Leon. Eho, ecquis pro uectura oliui
rem soluit? Lib. Soluit. Leon. Cui datumst? Lib. Sticho uicario ipsi
tuo. Leon. Vah, delenire apparas, scio mihi uicarium esse,
neque eo esse seruom in aedibus eri qui sit pluris quam illest.
sed uina quae heri uendidi uinario Exaerambo,
iam pro eis satis fecit Sticho? Lib. Fecisse satis opinor,
nam uidi huc ipsum adducere trapezitam Exaerambum.
[LEONIDA] sic dedero. prius quae credidi uix anno post exegi;
nunc satagit: adducit domum etiam ultro et scribit nummos.
Dromo mercedem rettulit? Lib. Dimidio minus opinor.
[LEONIDA] quid relicuom? Lib. Aibat reddere quom extemplo redditum esset;
nam retineri, ut quod sit sibi operis locatum efficeret.
[LEONIDA] scyphos quos utendos dedi Philodamo, rettulitne?
[LIBANUS] non etiam. Leon. Hem non? si uelis da * , commoda homini amico.
[MERCATOR] perii hercle, iam hic me abegerit suo odio. Lib. Heus iam satis tu.
audin quae loquitur? Leon. Audio et quiesco. [MERCATOR] tandem, opinor,
conticuit. nunc adeam optimum est, prius quam incipit tinnire.
quam mox mi operam das? Leon. Ehem, optume. quam dudum tu aduenisti?
non hercle te prouideram (quaeso, ne uitio uortas),
ita iracundia obstitit oculis. [MERCATOR] non mirum factum est.
sed si domi est, Demaenetum uolebam. Leon. Negat esse intus.
uerum istuc argentum tamen mihi si uis denumerare,
repromittam istoc nomine solutam rem futuram.
[MERCATOR] sic potius, ut Demaeneto tibi ero praesente reddam.
[LIBANUS] erus istunc nouit atque erum hic. [MERCATOR] ero huic praesente reddam.
[LIBANUS] da modo meo periculo, rem saluam ego exhibebo;
nam si sciat noster senex fidem non esse huic habitam,
suscenseat, quoi omnium rerum ipsus semper credit.
[LEONIDA] non magni pendo. ne duit, si non uolt. sic sine astet.
[LIBANUS] da, inquam. uah, formido miser, ne hic me tibi arbitretur
suasisse, sibi ne crederes. da, quaeso, ac ne formida:
saluom hercle erit. [MERCATOR] credam fore, dum quidem ipse in manu habebo.
peregrinus ego sum, Sauream non noui. Lib. At nosce sane.
[MERCATOR] sit, non sit, non edepol scio. si is est, eum esse oportet.
ego certe me incerto scio hoc daturum nemini homini.
[LEONIDA] hercle istum di omnes perduint. uerbo caue supplicassis.
ferox est uiginti minas meas tractare sese.
nemo accipit, aufer te domum, abscede hinc, molestus ne sis.
[MERCATOR] nimis iracunde. non decet superbum esse hominem seruom.
[LEONIDA] malo hercle iam magno tuo, ni isti nec recte dicis.
[LIBANUS] impure, nihili. non uides irasci? Leon. Perge porro.
[LIBANUS] flagitium hominis. da, obsecro, argentum huic, ne male loquatur.
[MERCATOR] malum hercle uobis quaeritis. Leon. Crura hercle diffringentur,
ni istum impudicum percies. Lib. Perii hercle. age impudice,
sceleste, non audes mihi scelesto subuenire?
[LEONIDA] pergin precari pessimo? [MERCATOR] Quae res? tun libero homini
male seruos loquere? Leon. Vapula. [MERCATOR] id quidem tibi hercle fiet,
ut uapules, Demaenetum simul ac conspexero hodie.
[in ius uoco te. Leon. Non eo. [MERCATOR] non is? memento. Leon. Memini.
[MERCATOR] dabitur pol supplicium mihi de tergo uostro. Leon. Vae te.
tibi quidem supplicium, carnufex, de nobis detur?† [MERCATOR] atque etiam
pro dictis uostris maledicis poenae pendentur mi hodie.]
[LEONIDA] quid, uerbero? ain tu, furcifer? erum nos fugitare censes?
ei nunciam ad erum, quo uocas, iam dudum quo uolebas.
[MERCATOR] nunc demum? tamen numquam hinc feres argenti nummum, nisi me
dare iusserit Demaenetus. Leon. Ita facito, age ambula ergo.
tu contumeliam alteri facias, tibi non dicatur?
tam ego homo sum quam tu. Me. Scilicet. ita res est. Le. Sequere hac ergo.
praefiscini hoc nunc dixerim: nemo etiam me accusauit
merito meo, neque me alter est Athenis hodie quisquam,
cui credi recte aeque putent. [MERCATOR] fortassis. sed tamen me
numquam hodie induces, ut tibi credam hoc argentum ignoto.
lupus est homo homini, non homo, quom qualis sit non nouit.
[LEONIDA] iam nunc secunda mihi facis. scibam huic te capitulo hodie
facturum satis pro iniuria; quamquam ego sum sordidatus,
frugi tamen sum, nec potest peculium enumerari.
[MERCATOR] fortasse. Leon. Etiam † nunc dico Periphanes Rhodo mercator diues
absente ero solus mihi talentum argenti soli
adnumerauit et mihi credidit, nequest deceptus in eo.
[MERCATOR] fortasse. Leon. Atque etiam tu quoque ipse, si esses percontatus
me ex aliis, scio pol crederes nunc quod fers. [MERCATOR] haud negassim.—

[CLEARETA] nequeon ego ted interdictis facere mansuetem meis?
an ita tu es animata, ut qui matris expers imperio sies?
Philaenium V.I piem Pietatem, si istoc more moratam tibi
postulem placere, mater, mihi quo pacto praecipis?
[CLEARETA] An decorum est aduersari meis te praeceptis? Phil. quid est?]
[CLEARETA] hocine est pietatem colere, matris imperium minuere?
#PHIL# neque quae recte faciunt culpo neque quae delinquont amo.
[CLEARETA] satis dicacula es amatrix. Phil. Mater, is quaestus mihi est:
lingua poscit, corpus quaerit; animus orat, res monet.
[CLEARETA] ego te uolui castigare, tu mi accusatrix ades.
#PHIL# neque edepol te accuso neque id me facere fas existimo.
uerum ego meas queror fortunas, cum illo quem amo prohibeor.
[CLEARETA] ecqua pars orationis de die dabitur mihi?
#PHIL# et meam partem loquendi et tuam trado tibi;
ad loquendum atque ad tacendum tute habeas portisculum.
quin pol si reposiui remum, sola ego in casteria
ubi quiesco, omnis familiae causa consistit tibi.
[CLEARETA] quid ais tu, quam ego unam uidi mulierem audacissimam?
quotiens te uotui Argyrippum filium Demaeneti
compellare aut contrectare, conloquiue aut contui?
quid dedit? quid ad nos iussit deportari? an tu tibi
uerba blanda esse aurum rere, dicta docta pro datis?
ultro amas, ultro expetessis, ultro ad te accersi iubes.
illos qui dant, eos derides; qui deludunt, deperis.
an te id exspectare oportet, si quis promittat tibi
te facturum diuitem, si moriatur mater sua?
†ecastor nobis periclum magnum et familiae portenditur,
dum eius exspectamus mortem, ne nos moriamur fame.
nunc adeo nisi mi huc argenti adfert uiginti minas,
ne ille ecastor hinc trudetur largus lacrumarum foras.
hic dies summust * apud me inopiae excusatio.
#PHIL# patiar, si cibo carere me iubes, mater mea.
[CLEARETA] non uoto ted amare qui dant quoia amentur gratia.
#PHIL# quid si hic animus occupatust, mater, quid faciam? mone. #C# Em,
meum caput contemples, si quidem ex re consultas tua.
#PHIL# etiam opilio qui pascit, mater, alienas ouis,
aliquam habet peculiarem, qui spem soletur suam.
sine me amare unum Argyrippum animi causa, quem uolo.
[CLEARETA] intro abi, nam te quidem edepol nihil est impudentius.
#PHIL# audientem dicto, mater, produxisti filiam.

III.II
Libanus Perfidiae laudes gratiasque habemus merito magnas,
quom nostris sycophantiis, dolis astutiisque,
[scapularum confidentia, uirtute ulmorum freti]
qui aduorsum stimulos, lamminas, crucesque compedesque,
neruos, catenas, carceres, numellas, pedicas, boias
†indoctoresque acerrumos gnarosque nostri tergi,
[qui saepe ante in nostras scapulas cicatrices indiderunt]
* * *
eae nunc legiones, copiae exercitusque eorum
ui pugnando periuriis nostris fugae potiti.
id uirtute huius † collegae meaque comitate
factumst. qui me uir fortior ad sufferundas plagas?
[LEONIDA] edepol uirtutes qui tuas non possis conlaudare
sic ut ego possim, quae domi duellique male fecisti.
ne illa edepol pro merito tuo memorari multa possunt:
ubi fidentem fraudaueris, ubi ero infidelis fueris,
ubi uerbis conceptis sciens libenter periuraris,
ubi parietes perfoderis, in furto ubi sis prehensus,
ubi saepe causam dixeris pendens aduersus octo
artutos, audacis uiros, ualentis uirgatores.
[LIBANUS] fateor profecto ut praedicas, Leonida, esse uera;
uerum edepol ne etiam tua quoque malefacta iterari multa
et uero possunt: ubi sciens fideli infidus fueris,
ubi prensus in furto sies manifesto et uerberatus,
[ubi periuraris, ubi sacro manus sis admolitus,]
ubi eris damno, molestiae et dedecori saepe fueris,
ubi creditum quod sit tibi datum esse pernegaris,
[ubi amicae quam amico tuo fueris magis fidelis,]
ubi saepe ad languorem tua duritia dederis octo
ualidos lictores, ulmeis adfectos lentis uirgis.
num male relata est gratia, ut collegam collaudaui?
[LEONIDA] Vt meque teque maxime atque ingenio nostro decuit.
[LIBANUS] iam omitte ista atque hoc quod rogo responde. Leon. Rogita quod uis.
[LIBANUS] argenti uinginti minas habesne? Leon. Hariolare.
edepol senem Demaenetum lepidum fuisse nobis:
ut adsimulabat Sauream med esse quam facete!
nimis aegre risum contini, ubi hospitem inclamauit,
quod se absente mihi fidem habere noluisset.
ut memoriter me Sauream uocabat atriensem!
Li. Mane dum. Le. quid est? Li. Philaenium estne haec quae intus exit
atque Argyrippus una? Leon. Opprime os, is est. subauscultemus.
[LIBANUS] lacrumantem lacinia tenet lacrumans. quidnam esse dicam?
taciti auscultemus. Leon. Attatae, modo hercle in mentem uenit,
nimis uellem habere perticam. Lib. Quoi rei? Leon.qui uerberarem
asinos, si forte occeperint clamare hinc ex crumina.

III.III
#ARGYRIPPUS# cur me retentas? #PHILAENIUM# quia tui amans abeuntis egeo.
#ARG# uale. #PHIL# aliquanto amplius ualerem, si hic maneres.
#ARG# salue. #PHIL# saluere me iubes, quoi tu abiens offers morbum.
#ARG# mater supremam mihi tua dixit, domum ire iussit.
#PHIL# acerbum funus filiae faciet, si te carendum est.
[LIBANUS] homo hercle hinc exclusust foras. Leon. Ita res est. A. Mitte quaeso.
#PHIL# Quo nunc abis? quin tu hic manes? Arg. Nox, si uoles, manebo.
[LIBANUS] audin hunc opera ut largus est nocturna? nunc enim esse
negotiosum interdius uidelicet Solonem,
leges ut conscribat, quibus se populus teneat. gerrae!
qui sese parere apparent huius legibus, profecto
numquam bonae frugi sient, dies noctesque potent.
[LEONIDA] ne iste hercle ab ista non pedem discedat, si licessit,
qui nunc festinat atque ab hac minatur sese abire.
[LIBANUS] sermoni iam finem face tuo, huius sermonem accipiam.
#ARG# Vale. Phil. Quo properas? Arg. Bene uale, apud Orcum te uidebo.
nam equidem me iam quantum potest a uita abiudicabo.
#PHIL# cur tu, obsecro, immerito meo me morti dedere optas?
#ARG# ego te? quam si intellegam deficere uita, iam ipse
uitam meam tibi largiar et de mea ad tuam addam.
#PHIL# cur ergo minitaris mihi, te uitam esse amissurum?
nam quid me facturam putas, si istuc quod dicis faxis?
mihi certum est facere in me omnia eadem quae tu in te faxis.
#ARG# oh melle dulci dulcior tu es. Phil. Certe enim tu uita es mi.
complectere. Arg. Facio lubens. Phil. V.Inam sic efferamur.
[LEONIDA] o Libane, uti miser est homo qui amat. Lib. Immo hercle uero,
qui pendet multo est miserior. Leon. Scio qui periclum feci.
circum sistamus, alter hinc, hinc alter appellemus.
ere, salue. sed num fumus est haec mulier quam amplexare?
#ARG# quidum? Leon.quia oculi sunt tibi lacrumantes, eo rogaui.
#ARG# patronus qui uobis fuit futurus, perdidistis.
[LEONIDA] equidem hercle nullum perdidi, ideo quia numquam ullum habui.
[LIBANUS] philaenium, salue. Phil. Dabunt di quae uelitis uobis.
[LIBANUS] noctem tuam et uini cadum uelim, si optata fiant.
#ARG# Verbum caue faxis, uerbero. Lib. Tibi equidem, non mihi opto.
#ARG# tum tu igitur loquere quod lubet. Lib. Hunc hercle uerberare.
[LEONIDA] quisnam istuc adcredat tibi, cinaede calamistrate?
tun uerberes, qui pro cibo habeas te uerberari?
#ARG# Vt uostrae fortunae meis praecedunt, Libane, longe,
qui hodie numquam ad uesperum uiuam. Lib. Quapropter, quaeso?
A.quia ego hanc amo et haec me amat, huic quod dem nusquam quicquam est,
hinc med amantem ex aedibus eiecit huius mater.
argenti uiginti minae me ad mortem appulerunt,
quas hodie adulescens Diabolus ipsi daturus dixit,
ut hanc ne quoquam mitteret nisi ad se hunc annum totum.
uidetin uiginti minae quid pollent quidue possunt?
ille qui illas perdit saluos est, ego qui non perdo pereo.
[LIBANUS] iam dedit argentum? Arg. Non dedit. Li. Bono animo es, ne formida.
[LEONIDA] secede huc, Libane, te uolo. Lib. #S# quid uis. Arg. Obsecro uos,
eadem istac opera suauiust complexos fabulari.
[LIBANUS] non omnia eadem aeque omnibus, ere, suauia esse scito:
uobis est suaue amantibus complexos fabulari,
ego complexum huius nil moror, meum autem hic aspernatur.
proinde istud facias ipse quod faciamus nobis suades.
#ARG# ego uero, et quidem edepol lubens. interea, si uidetur,
concedite istuc. Leon. Vin erum deludi? Lib. Dignust sane.
[LEONIDA] Vin faciam ut te Philaenium praesente hoc amplexetur?
[LIBANUS] cupio hercle. Leon. Sequere hac. A. Ecquid est salutis? satis locuti.
[LEONIDA] auscultate atque operam date et mea dicta deuorate.
primum omnium seruos tuos nos esse non negamus;
sed tibi si uiginti minae argenti proferentur,
quo nos uocabis nomine? Arg. Libertos. Leon. Non patronos?
#ARG# id potius. Leon. Viginti minae hic insunt in crumina,
has ego, si uis, tibi dabo. Arg. Di te seruassint semper,
custos erilis, decus popli, thensaurus copiarum,
salus interioris † corporis amorisque imperator.
hic pone, hic istam colloca cruminam in collo plane.
[LEONIDA] nolo ego te, qui erus sis, mihi onus istuc sustinere.
#ARG# quin tu labore liberas te atque istam imponis in me?
[LEONIDA] ego baiulabo, tu, ut decet dominum, ante me ito inanis.
#ARG# quid nunc? Leon. quid est? Arg.quin tradis huc cruminam pressatum umerum?
[LEONIDA] hanc, cui daturu's hanc, iube petere atque orare mecum.
nam istuc procliue est, quo iubes me plane collocare.
#PHIL# da, meus ocellus, mea rosa, mi anime, mea uoluptas,
Leonida, argentum mihi, ne nos diiunge amantis.
[LEONIDA] dic me igitur tuom passerculum, gallinam, coturnicem,
agnellum, haedillum me tuom dic esse uel uitellum,
prehende auriculis, compara labella cum labellis.
#ARG# ten osculetur, uerbero? Leon. Quam uero indignum uisum est?
at qui pol hodie non feres, ni genua confricantur.
#ARG# quiduis egestas imperat: fricentur. dan quod oro?
#PHIL# age, mi Leonida, obsecro, fer amanti ero salutem,
redime istoc beneficio te ab hoc, et tibi eme hunc isto argento.
[LEONIDA] nimis bella es atque amabilis, et si hoc meum esset, hodie
numquam me orares quin darem: illum te orare meliust,
illic hanc mihi seruandam dedit. ei sane bella belle.
cape hoc sis, Libane. Arg. Furcifer, etiam me delusisti?
[LEONIDA] numquam hercle facerem, genua ni tam nequiter fricares.
age sis tu in partem nunciam hunc delude atque amplexare hanc.
[LIBANUS] taceas, me spectes. Arg.quin ad hunc, Philaenium, adgredimur,
uirum quidem pol optimum et non similem furis huius?
[LIBANUS] inambulandum est: nunc mihi uicissim supplicabunt.
#ARG# Quaeso hercle, Libane, sis erum tuis factis sospitari,
da mi istas uiginti minas. uides me amantem egere.
[LIBANUS] Videbitur. factum uolo. redito huc conticinno.
nunc istanc tantisper iube petere atque orare mecum.
#PHIL# amandone exorarier uis ted an osculando?
[LIBANUS] enim uero utrumque. P. Ergo, obsecro, et tu utrumque nostrum serua.
#ARG# o Libane, mi patrone, mi trade istuc. magis decorumst
libertum potius quam patronum onus in uia portare.
#PHIL# #M# libane, ocellus aureus, donum decusque amoris,
amabo, faciam quod uoles, da istuc argentum nobis.
[LIBANUS] dic igitur med aniticulam, columbam uel catellum,
hirundinem, monerulam, passerculum putillum,
fac proserpentem bestiam me, duplicem ut habeam linguam,
circumda torquem brachiis, meum collum circumplecte.
#ARG# ten complectatur, carnufex? Lib. Quam uero indignus uideor?
ne istuc nequiquam dixeris tam indignum dictum in me,
uehes pol hodie me, si quidem hoc argentum ferre speres.
#ARG# ten ego ueham? Lib. Tun hoc feras argentum aliter a me?
#ARG# perii hercle. si uerum quidem et decorum erum uehere seruom,
inscende. Lib. Sic isti solent superbi subdomari.
asta igitur, ut consuetus es puer olim. scin ut dicam?
em sic. abi, laudo, nec te equo magis est equos ullus sapiens.
#ARG# inscende actutum. Lib. Ego fecero. hem quid istuc est? ut tu incedis?
demam hercle iam de hordeo, tolutim ni badizas.
#ARG# amabo, Libane, iam sat est. Lib. Numquam hercle hodie exorabis.
nam iam calcari quadrupedo agitabo aduorsum cliuom,
postidea ad pistores dabo, ut ibi cruciere currens.
asta ut descendam nunciam in procliui, quamquam nequam es.
#ARG# quid nunc, amabo? quoniam, ut est libitum, nos delusistis,
datisne argentum? Lib. #S# quidem mihi statuam et aram statuis
atque ut deo mi hic immolas bouem: nam ego tibi Salus sum.
[LEONIDA] etiam tu, ere, istunc amoues abs te atque † ipse me adgredere
atque illa, sibi quae hic iusserat, mihi statuis supplicasque?
#ARG# Quem te autem diuom nominem? Le. Fortunam, atque Obsequentem.
#ARG# iam istoc es melior. Lib. An quid est homini Salute melius?
#ARG# licet laudem Fortunam, tamen ut ne Salutem culpem.
#PHIL# ecastor ambae sunt bonae. Arg. Sciam ubi boni quid dederint.
[LEONIDA] opta id quod ut contingat tibi uis. Arg. quid si optaro? Le. Eueniet.
#ARG# opto annum hunc perpetuom mihi huius operas. Leon. Impetrasti.
#ARG# ain uero? Leon. Certe inquam. Li. Ad me adi uicissim atque experire.
exopta id quod uis maxime tibi euenire: fiet.
#ARG# quid ego aliud exoptem amplius nisi illud cuius inopiast,
uiginti argenti commodas minas, huius quas dem matri.
[LIBANUS] dabuntur, animo sis bono face, exoptata optingent.
#ARG# Vt consueuere, homines Salus frustratur et Fortuna.
[LEONIDA] ego caput huic argento fui hodie reperiundo.
[LIBANUS] ego pes fui. Arg.quin nec caput nec pes sermoni apparet.
nec quid dicatis scire nec me cur ludatis possum.
[LIBANUS] satis iam delusum censeo. nunc rem ut est eloquamur.
animum, Argyrippe, aduorte sis. pater nos ferre hoc iussit
argentum ad ted. Arg. Vt temperi opportuneque attulistis.
[LIBANUS] hic inerunt uiginti minae bonae, mala opera partae;
has tibi nos pactis legibus dare iussit. Arg. quid id est, quaeso?
[LIBANUS] noctem huius et cenam sibi ut dares. Arg. Iube aduenire quaeso:
meritissimo eius quae uolet faciemus, qui hosce amores
nostros dispulsos compulit. Leon. <Patierin, Argyrippe,>
patrem hanc amplexari tuom? Arg. Haec faciet facile ut patiar.
Leonida, curre obsecro, patrem huc orato ut ueniat.
[LEONIDA] iam dudum est intus. Arg. Hac quidem non uenit. Le. Angiporto
illac per hortum circum iit clam, ne quis se uideret
huc ire familiarium: ne uxor resciscat metuit.
de argento si mater tua sciat ut sit factum—Arg. Heia,
bene dicite. Lib. Ite intro cito. Arg. Valete.—Leon. Et uos amate.—

IV.I
Diabolus Agedum istum ostende quem conscripsti syngraphum
inter me et amicam et lenam. leges pellege.
nam tu poeta es prorsus ad eam rem unicus.
Parasitus Horrescet faxo lena, leges cum audiet.
#DIAB# age quaeso mi hercle translege. Par. Audin? Diab. Audio.
#PAR# 'Diabolus Glauci filius Clearetae
lenae dedit dono argenti uiginti minas,
Philaenium ut secum esset noctes et dies
hunc annum totum.' Diab. Neque cum quiquam alio quidem.
#PAR# addone? Diab. adde, et scribas uide plane et probe.
#PAR# 'Alienum hominem intro mittat neminem.
quod illa aut amicum aut patronum nominet,
aut quod illa amicae * amatorem praedicet,
fores occlusae omnibus sint nisi tibi.
in foribus scribat occupatam esse se.
aut quod illa dicat peregre allatam epistulam,
ne epistula quidem ulla sit in aedibus
nec cerata adeo tabula; et si qua inutilis
pictura sit, eam uendat: ni in quadriduo
abalienarit, quo abs te argentum acceperit,
tuos arbitratus sit, comburas, si uelis,
ne illi sit cera, ubi facere possit litteras.
uocet conuiuam neminem illa, tu uoces;
ad eorum ne quem oculos adiciat suos.
si quem alium aspexit, caeca continuo siet.
tecum una potet, aeque pocla potitet:
abs ted accipiat, tibi propinet, tu bibas,
ne illa minus aut plus quam tu sapiat.' Diab. Satis placet.
#PAR# 'Suspiciones omnes ab se segreget.
neque illaec ulli pede pedem homini premat,
cum surgat, neque <cum> in lectum inscendat proximum,
neque cum descendat inde, det cuiquam manum:
spectandum ne cui anulum det neque roget.
talos ne cuiquam homini admoueat nisi tibi.
cum iaciat, 'te' ne dicat: nomen nominet.
deam inuocet sibi quam libebit propitiam,
deum nullum; si magis religiosa fuerit,
tibi dicat: tu pro illa ores ut sit propitius.
neque illa ulli homini nutet, nictet, annuat.
post, si lucerna exstincta sit, ne quid sui
membri commoueat quicquam in tenebris.' Diab. Optumest.
ita scilicet facturam. uerum in cubiculo—
deme istuc—equidem illam moueri gestio.
nolo illam habere causam et uotitam dicere.
#PAR# scio, captiones metuis. Diab. Verum. Par. Ergo ut iubes
tollam. Diab. quid ni? Par. Audi relicua. Diab. Loquere, audio.
#PAR# 'Neque ullum uerbum faciat perplexabile,
neque ulla lingua sciat loqui nisi Attica.
forte si tussire occepsit, ne sic tussiat,
ut cuiquam linguam in tussiendo proserat.
quod illa autem simulet, quasi grauedo profluat,
hoc ne sic faciat: tu labellum abstergeas
potius quam cuiquam sauium faciat palam.
nec mater lena ad uinum accedat interim,
nec ulli uerbo male dicat. si dixerit,
haec multa ei esto, uino uiginti dies
ut careat.' Diab. Pulchre scripsti. scitum syngraphum.
#PAR# 'Tum si coronas, serta, unguenta iusserit
ancillam ferre Veneri aut Cupidini,
tuos seruos seruet, Venerine eas det an uiro.
si forte pure uelle habere dixerit,
tot noctes reddat spurcas quot pure habuerit.'
haec sunt non nugae, non enim mortualia.
#DIAB# placent profecto leges. sequere intro.—Par. Sequor.—

IV.II
#DIAB# sequere hac. egone haec patiar aut taceam? emori
me malim, quam haec non eius uxori indicem.
ain tu? apud amicam munus adulescentuli
fungare, uxori excuses te et dicas senem?
praeripias scortum amanti atque argentum obicias
lenae? suppiles clam domi uxorem tuam?
suspendam potius me, quam tu haec tacita auferas.
iam quidem hercle ad illam hinc ibo, quam tu propediem,
nisi quidem illa ante occupassit te, effliges scio,
luxuriae sumptus suppeditare ut possies.
#PAR# ego sic faciundum censeo: me honestiust,
quam te palam hanc rem facere, ne illa existimet
amoris causa percitum id fecisse te
magis quam sua causa. Diab. At pol qui dixti rectius.
tu ergo fac ut illi turbas lites concias;
cum suo sibi gnato unam ad amicam de die
potare, illam expilare <narra>. Par. Ne mone,
ego istud curabo.—Diab. At ego te opperiar domi.—

V.I
[Argyrippus Age decumbamus sis, pater. Demaenetus Vt iusseris,
mi gnate, ita fiet. Arg. Pueri, mensam adponite.]
#DEM# numquidnam tibi molestumst, gnate mi, si haec nunc mecum accubat?
#ARG# pietas, pater, oculis dolorem prohibet. quamquam ego istanc amo,
possum equidem inducere animum, ne aegre patiar quia tecum accubat.
#DEM# decet uerecundum esse adulescentem, Argyrippe. Arg. Edepol, pater,
merito tuo facere possum. Dem. Age ergo, hoc agitemus conuiuium
uino ut sermone suaui. nolo ego metui, amari mauolo,
mi gnate, me abs te. Arg. Pol ego utrumque facio, ut aequom est filium.
#DEM# credam istuc, si esse te hilarum uidero. A. An tu me tristem putas?
D. Putem ego, quem uideam aeque esse maestum ut quasi dies si dicta sit?
#ARG# ne dixis istuc. Dem. Ne sic fueris: ilico ego non dixero.
#ARG# em aspecta: rideo. Dem. V.Inam male qui mihi uolunt sic rideant.
#ARG# scio equidem quam ob rem me, pater, tu tristem credas nunc tibi:
quia istaec est tecum. atque ego quidem hercle ut uerum tibi dicam, pater,
ea res me male habet; at non eo, quia tibi non cupiam quae uelis;
uerum istam amo. aliam tecum esse equidem facile possum perpeti.
D. At ego hanc uolo. A. Ergo sunt quae exoptas: mihi quae ego exoptem uolo.
#DEM# Vnum hunc diem perpetere, quoniam tibi potestatem dedi,
cum hac annum ut esses, atque amanti argenti feci copiam.
A. Em istoc me facto tibi deuinxti. D.quin te ergo hilarum das mihi?

V.II
Artemona ain tu meum uirum hic potare, obsecro, cum filio
et ad amicam detulisse argenti uiginti minas
meoque filio sciente id facere flagitium patrem?
Parasitus Neque diuini neque mi humani posthac quicquam accreduas,
Artemona, si huius rei me mendacem inueneris.
#ART# at scelesta ego praeter alios meum uirum † frugi rata,
siccum, frugi, continentem, amantem uxoris maxume.
#PAR# at nunc dehinc scito illum ante omnes minimi mortalem preti,
madidum, nihili, incontinentem atque osorem uxoris suae.
#ART# pol ni istaec uera essent, numquam faceret ea quae nunc facit.
#PAR# ego quoque hercle illum antehac hominem semper sum frugi ratus,
uerum hoc facto sese ostendit, qui quidem cum filio
potet una atque una amicam ductet, decrepitus senex.
#ART# hoc ecastor est quod ille it ad cenam cottidie.
ait sese ire ad Archidemum, Chaeream, Chaerestratum,
Cliniam, Chremem, Cratinum, Diniam, Demosthenem:
is apud scortum corruptelae est liberis, lustris studet.
#PAR# quin tu illum iubes ancillas rapere sublimen domum?
#ART# tace modo. ne <ego> illum ecastor miserum habebo. P. Ego istuc scio,
ita fore illi dum quidem cum illo nupta eris. Art. Ego censeo.
†eum etiam hominem in senatu dare operam aut clientibus,
ibi labore delassatum noctem totam stertere:
ille opere foris faciendo lassus noctu <ad me> aduenit;
fundum alienum arat, incultum familiarem deserit.
is etiam corruptus porro suom corrumpit filium.
#PAR# sequere hac me modo, iam faxo ipsum hominem manifesto opprimas.
#ART# nihil ecastor est quod facere mauelim. P. Mane dum. A. quid est?
#PAR# possis, si forte accubantem tuom uirum conspexeris
cum corona amplexum amicam, si uideas, cognoscere?
A. Possum ecastor. P. Em tibi hominem. A. Perii. P. Paulisper mane.
aucupemus ex insidiis clanculum quam rem gerant.
#ARG# quid modi, pater, amplexando facies? Dem. Fateor, gnate mi—
#ARG# quid fatere? Dem. #M# ex amore huius corruptum oppido.
#PAR# audin quid ait? Art. Audio. Dem. Egon ut non domo uxori meae
subripiam in deliciis pallam quam habet, atque ad te deferam,
non edepol conduci possum uita uxoris annua.
#PAR# censen tu illum hodie primum ire adsuetum esse in ganeum?
#ART# ille ecastor suppilabat me, quod ancillas meas
suspicabar atque insontis miseras cruciabam. Arg. Pater,
iube dari uinum; iam dudum factum est cum primum bibi.
#DEM# da, puere, ab summo. age tu interibi ab infimo da sauium.
#ART# perii misera, ut osculatur carnufex, capuli decus.
#DEM# edepol animam suauiorem aliquanto quam uxoris meae.
#PHIL# dic amabo, an fetet anima uxoris tuae? Dem. Nauteam
bibere malim, si necessum sit, quam illam oscularier.
#ART# ain tandem? edepol ne tu istuc cum malo magno tuo
Dixisti in me. sine, reuenias modo domum, faxo ut scias
quid pericli sit dotatae uxori uitium dicere.
#PHIL# miser ecastor es. Art. Ecastor dignus est. Arg. quid ais, pater?
ecquid matrem amas? Dem. Egone illam? nunc amo, quia non adest.
#ARG# quid cum adest? D. Periisse cupio. P. Amat homo hic te, ut praedicat.
#ART# ne illa ecastor faenerato funditat: nam si domum
redierit hodie, osculando ego ulciscar potissimum.
#ARG# iace, pater, talos, ut porro nos iaciamus. Dem. Maxime.
te, Philaenium, mihi atque uxoris mortem. hoc Venerium est.
pueri, plaudite et mi ob iactum cantharo mulsum date.
#ART# non queo durare. Par. #S# non didicisti fulloniam,
non mirandum est. * in oculos inuadi optumum est.
#ART# ego pol uiuam et tu istaec hodie cum tuo magno malo
inuocauisti. Par. Ecquis currit pollictorem accersere?
#ARG# mater, salue. Art. Sat salutis. Par. Mortuost Demaenetus.
tempus est subducere hinc me; pulchre hoc gliscit proelium.
ibo ad Diabolum, mandata dicam facta ut uoluerit,
atque interea ut decumbamus suadebo, hi dum litigant.
poste demum huc cras adducam ad lenam, ut uiginti minas
ei det, in partem hac amanti ut liceat ei potirier.
Argyrippus exorari spero poterit, ut sinat
sese alternas cum illo noctes hac frui. nam ni impetro,
regem perdidi: ex amore tantum est homini incendium.—
#ART# quid tibi hunc receptio ad te est meum uirum? Phil. Pol me quidem
miseram odio enicauit. Art. Surge, amator, i domum.
#DEM# nullus sum. Art. Immo es, ne nega, omnium <unus> pol nequissimus.
at etiam cubat cuculus. surge, amator, i domum.
#DEM# Vae mihi. Art. Vera hariolare. surge, amator, i domum.
#DEM# abscede ergo paululum istuc. Art. Surge, amator, i domum.
#DEM# iam obsecro, uxor. Art. Nunc uxorem me esse meministi tuam?
modo, cum dicta in me ingerebas, odium, non uxor eram.
#DEM# totus perii. Art. quid tandem? anima fetetne uxoris tuae?
#DEM# murram olet. Art. Iam subrupuisti pallam, quam scorto dares?
#PHIL# ecastor qui subrupturum pallam promisit tibi.
#DEM# non taces? Arg. Ego dissuadebam, mater. Art. Bellum filium.
istoscine patrem aequom est mores liberis largirier?
nilne te pudet? Dem. Pol, si aliud nil sit, tui me, uxor, pudet.
#ART# cano capite te cuculum uxor ex lustris rapit.
#DEM# non licet manere (cena coquitur) dum cenem modo?
#ART# ecastor cenabis hodie, ut dignus es, magnum malum.
#DEM# male cubandum est: iudicatum me uxor abducit domum.
#ARG# dicebam, pater, tibi, ne matri consuleres male.
#PHIL# de palla memento, amabo. Dem. Iuben hanc hinc abscedere?
#ART# i domum. Phil. Da sauium etiam prius quam abis. Dem. I in crucem.
#PHIL# immo intro potius. sequere hac me, mi anime. Arg. Ego uero sequor.
#GREX# hic senex si quid clam uxorem suo animo fecit uolup,
neque nouom neque mirum fecit nec secus quam alii solent;
nec quisquam est tam ingenio duro nec tam firmo pectore,
quin ubi quicque occasionis sit sibi faciat bene.
nunc si uoltis deprecari huic seni ne uapulet,
remur impetrari posse, plausum si clarum datis.

[AULULARIA]

[PROLOGUS]

[LAR FAMILIARIS] ne quis miretur qui sim, paucis eloquar.
ego Lar sum familiaris ex hac familia
unde exeuntem me aspexistis. hanc domum
iam multos annos est cum possideo et colo
patri auoque iam huius qui nunc hic habet.
sed mi auos huius obsecrans concredidit
thensaurum auri clam omnis: in medio foco
defodit, uenerans me ut id seruarem sibi.
is quoniam moritur (ita auido ingenio fuit),
numquam indicare id filio uoluit suo,
inopemque optauit potius eum relinquere,
quam eum thensaurum commonstraret filio;
agri reliquit ei non magnum modum,
quo cum labore magno et misere uiueret.
ubi is obiit mortem qui mihi id aurum credidit,
coepi obseruare, ecqui maiorem filius
mihi honorem haberet quam eius habuisset pater.
atque ille uero minus minusque impendio
curare minusque me impertire honoribus.
item a me contra factum est, nam item obiit diem.
is ex se hunc reliquit qui hic nunc habitat filium
pariter moratum ut pater auosque huius fuit.
huic filia una est. ea mihi cottidie
aut ture aut uino aut aliqui semper supplicat,
dat mihi coronas. eius honoris gratia
feci, thensaurum ut hic reperiret Euclio,
quo illam facilius nuptum, si uellet, daret.
nam eam compressit de summo adulescens loco.
is scit adulescens quae sit quam compresserit,
illa illum nescit, neque compressam autem pater.
eam ego hodie faciam ut hic senex de proxumo
sibi uxorem poscat. id ea faciam gratia,
quo ille eam facilius ducat qui compresserat.
et hic qui poscet eam sibi uxorem senex,
is adulescentis illius est auonculus,
qui illam stuprauit noctu, Cereris uigiliis.
sed hic senex iam clamat intus ut solet.
anum foras extrudit, ne sit conscia.
credo aurum inspicere uolt, ne subreptum siet.

[EUCLIO] Exi, inquam. age exi. exeundum hercle tibi hinc est foras,
circumspectatrix cum oculis emissiciis.
[STAPULA] Nam cur me miseram uerberas? [EUCLIO] Vt misera sis
atque ut te dignam mala malam aetatem exigas.
[STAPULA]  Nam qua me nunc causa extrusisti ex aedibus?
[EUCLIO] Tibi ego rationem reddam, stimulorum seges?
illuc regredere ab ostio. illuc sis uide,
ut incedit. at scin quo modo tibi res se habet?
si hercle hodie fustem cepero aut stimulum in manum,
testudineum istum tibi ego grandibo gradum.
[STAPULA]  V.Inam me diui adaxint ad suspendium
potius quidem quam hoc pacto apud te seruiam.
[EUCLIO] At ut scelesta sola secum murmurat.
oculos hercle ego istos, improba, ecfodiam tibi,
ne me obseruare possis quid rerum geram.
abscede etiam nunc—etiam nunc—etiam—ohe,
istic astato. si hercle tu ex istoc loco
digitum transuorsum aut unguem latum excesseris
aut si respexis, donicum ego te iussero,
continuo hercle ego te dedam discipulam cruci.
scelestiorem me hac anu certo scio
uidisse numquam, nimisque ego hanc metuo male,
ne mi ex insidiis uerba imprudenti duit
neu persentiscat aurum ubi est absconditum,
quae in occipitio quoque habet oculos pessima.
nunc ibo ut uisam sitne ita aurum ut condidi,
quod me sollicitat plurimis miserum modis.—
[STAPULA]  Noenum mecastor quid ego ero dicam meo
malae rei euenisse quamue insaniam,
queo comminisci; ita me miseram ad hunc modum
decies die uno saepe extrudit aedibus.
nescio pol quae illunc hominem intemperiae tenent:
peruigilat noctes totas, tum autem interdius
quasi claudus sutor domi sedet totos dies.
neque iam quo pacto celem erilis filiae
probrum, propinqua partitudo cui appetit,
queo comminisci; neque quicquam meliust mihi,
ut opinor, quam ex me ut unam faciam litteram
longam, <meum> laqueo collum quando obstrinxero.

[EUCLIO] Nunc defaecato demum animo egredior domo,
postquam perspexi salua esse intus omnia.
redi nunciam intro atque intus serua. Staph.quippini?
ego intus seruem? an ne quis aedes auferat?
nam hic apud nos nihil est aliud quaesti furibus,
ita inaniis sunt oppletae atque araneis.
[EUCLIO] Mirum quin tua me causa faciat Iuppiter
Philippum regem aut Dareum, triuenefica.
araneas mihi ego illas seruari uolo.
pauper sum; fateor, patior; quod di dant fero.
abi intro, occlude ianuam. iam ego hic ero.
caue quemquam alienum in aedis intro miseris.
quod quispiam ignem quaerat, extingui uolo,
ne causae quid sit quod te quisquam quaeritet.
nam si ignis uiuet, tu extinguere extempulo.
tum aquam aufugisse dicito, si quis petet.
cultrum, securim, pistillum, mortarium,
quae utenda uasa semper uicini rogant,
fures uenisse atque abstulisse dicito.
profecto in aedis meas me absente neminem
uolo intro mitti. atque etiam hoc praedico tibi,
si Bona Fortuna ueniat, ne intro miseris.
[STAPULA]  Pol ea ipsa credo ne intro mittatur cauet,
nam ad aedis nostras numquam adit, quamquam prope est.
[EUCLIO] Tace atque abi intro. [STAPULA]  Taceo atque abeo.—[EUCLIO] Occlude sis
fores ambobus pessulis. iam ego hic ero.
discrucior animi, quia ab domo abeundum est mihi.
nimis hercle inuitus abeo. sed quid agam scio.
nam noster nostrae qui est magister curiae
diuidere argenti dixit nummos in uiros;
id si relinquo ac non peto, omnes ilico
me suspicentur, credo, habere aurum domi.
nam non est ueri simile, hominem pauperem
pauxillum parui facere quin nummum petat.
nam nunc cum celo sedulo omnis, ne sciant,
omnes uidentur scire et me benignius
omnes salutant quam salutabant prius;
adeunt, consistunt, copulantur dexteras,
rogitant me ut ualeam, quid agam, quid rerum geram.
nunc quo profectus sum ibo; postidea domum
me rursum quantum potero tantum recipiam.

II.I
Eunomia Velim te arbitrari med haec uerba, frater,
meai fidei tuaique rei
causa facere, ut aequom est germanam sororem.
quamquam haud falsa sum nos odiosas haberi;
nam multum loquaces merito omnes habemur,
nec mutam profecto repertam ullam esse
<aut> hodie dicunt mulierem <aut> ullo in saeclo.
uerum hoc, frater, unum tamen cogitato,
tibi proximam me mihique esse item te;
ita aequom est quod in rem esse utrique arbitremur
et mihi te et tibi <me> consulere et monere;
neque occultum id haberi neque per metum mussari,
quin participem pariter ego te et tu me ut facias.
eo nunc ego secreto ted huc foras seduxi,
ut tuam rem ego tecum hic loquerer familiarem.
Megadorus Da mi, optuma femina, manum.
Eun. V.I ea est? quis ea est nam optuma?
#MEG# Tu. Eun. Tune ais? Meg. si negas, nego.
Eun. Decet te equidem uera proloqui;
nam optuma nulla potest eligi:
alia alia peior, frater, est. Meg. Idem ego arbitror,
nec tibi aduorsari certum est de istac re umquam, soror.
Eun. Da mihi operam amabo. Meg. Tuast, utere atque
impera, si quid uis.
Eun. Íd quod in rem tuam optumum esse arbitror,
ted id monitum aduento.
#MEG# Soror, more tuo facis. Eun. Factum uolo.
#MEG# quid est id, soror? Eun. Quod tibi sempiternum
salutare sit: liberis procreandis
(ita di faxint) uolo te uxorem
domum ducere. Meg. Ei occidi. Eun. quid ita?
Meg.quia mihi misero cerebrum excutiunt
tua dicta, soror: lapides loqueris.
Eun. Heia, hoc face quod te iubet soror. Meg. #S# lubeat, faciam.
Eun. In rem hoc tuam est. Meg. Vt quidem emoriar prius quam ducam.
sed his legibus si quam dare uis ducam:
quae cras ueniat, perendie foras feratur;
his legibus dare uis? cedo: nuptias adorna.
Eun. Cum maxima possum tibi, frater, dare dote;
sed est grandior natu: media est mulieris aetas.
eam si iubes, frater, tibi me poscere, poscam.
#MEG# num non uis me interrogare te? Eun. Ímmo, si quid uis, roga.
#MEG# Post mediam aetatem qui media ducit uxorem domum,
si eam senex anum praegnatem fortuito fecerit,
quid dubitas, quin sit paratum nomen puero Postumus?
nunc ego istum, soror, laborem demam et deminuam tibi.
ego uirtute deum et maiorum nostrum diues sum satis.
istas magnas factiones, animos, dotes dapsiles,
clamores, imperia, eburata uehicla, pallas, purpuram,
nil moror quae in seruitutem sumptibus redigunt uiros.
E. Dic mihi, quaeso, quis ea est, quam uis ducere uxorem? #M# eloquar.
nostin hunc senem Euclionem ex proximo pauperculum?
Eun. Noui, hominem haud malum mecastor. Meg. Eius cupio filiam
uirginem mihi desponderi. uerba ne facias, soror.
scio quid dictura es: hanc esse pauperem. haec pauper placet.
E. Di bene uortant. #M# idem ego spero. E. quid me? num quid uis? #M# Vale.
Eun. Et tu, frater.—Meg. Ego conueniam Euclionem, si domi est.
sed eccum <uideo>. nescio unde sese homo recipit domum.

II.II
Euclio Praesagibat mi animus frustra me ire, quom exibam domo;
itaque abibam inuitus; nam neque quisquam curialium
uenit neque magister quem diuidere argentum oportuit.
nunc domum properare propero, nam egomet sum hic, animus domi est.
#MEG# Saluos atque fortunatus, Euclio, semper sies.
[EUCLIO] Di te ament, Megadore. #M# quid tu? recten atque ut uis uales?
[EUCLIO] Non temerarium est, ubi diues blande appellat pauperem.
iam illic homo aurum scit me habere, eo me salutat blandius.
#MEG# Ain tu te ualere? [EUCLIO] Pol ego haud perbene a pecunia.
#MEG# Pol si est animus aequos tibi, sat habes qui bene uitam colas.
[EUCLIO] Anus hercle huic indicium fecit de auro, perspicue palam est,
cui ego iam linguam praecidam atque oculos effodiam domi.
#MEG# quid tu solus tecum loquere? [EUCLIO] Meam pauperiem conqueror.
uirginem habeo grandem, dote cassam atque inlocabilem,
neque eam queo locare cuiquam. Meg. Tace, bonum habe animum, Euclio.
dabitur, adiuuabere a me. dic, si quid opust, impera.
[EUCLIO] Nunc petit, cum pollicetur; inhiat aurum ut deuoret.
altera manu fert lapidem, panem ostentat altera.
nemini credo qui large blandust diues pauperi:
ubi manum inicit benigne, ibi onerat aliqua zamia.
ego istos noui polypos, qui ubi quidquid tetigerunt tenent.
#MEG# da mi operam parumper. paucis, Euclio, est quod te uolo
de communi re appellare mea et tua. [EUCLIO] Ei misero mihi,
aurum mi intus harpagatum est. nunc hic eam rem uolt, scio,
mecum adire ad pactionem. uerum interuisam domum.
#MEG# Quo abis? [EUCLIO] Iam ad te reuortar: nunc est quod uisam domum.—
#MEG# Credo edepol, ubi mentionem ego fecero de filia,
mi ut despondeat, sese a me derideri rebitur;
neque illo quisquam est alter hodie ex paupertate parcior.
[EUCLIO] Di me seruant, salua res est. saluom est si quid non perit.
nimis male timui. prius quam intro redii, exanimatus fui.
redeo ad te, Megadore, si quid me uis. Meg. Habeo gratiam.
quaeso, quod te percontabor, ne id te pigeat proloqui.
[EUCLIO] Dum quidem ne quid perconteris quod non lubeat proloqui.
#MEG# dic mihi, quali me arbitrare genere prognatum? [EUCLIO] Bono.
#M# quid fide? E. Bona. #M# quid factis? E. Neque malis neque improbis.
#MEG# Aetatem meam scis? [EUCLIO] Scio esse grandem, item ut pecuniam.
#MEG# Certe edepol equidem te ciuem sine mala omni malitia
semper sum arbitratus et nunc arbitror. [EUCLIO] Aurum huic olet.
quid nunc me uis? Meg. Quoniam tu me et ego te qualis sis scio,
quae res recte uortat mihique tibique tuaeque filiae,
filiam tuam mi uxorem posco. promitte hoc fore.
[EUCLIO] Heia, Megadore, haud decorum facinus tuis factis facis,
ut inopem atque innoxium abs te atque abs tuis me inrideas.
nam de te neque re neque uerbis merui ut faceres quod facis.
#MEG# neque edepol ego te derisum uenio neque derideo,
neque dignum arbitror. [EUCLIO] Cur igitur poscis meam gnatam tibi?
#MEG# Vt propter me tibi sit melius mihique propter te et tuos.
[EUCLIO] Venit hoc mihi, Megadore, in mentem, ted esse hominem diuitem,
factiosum, me autem esse hominem pauperum pauperrimum;
nunc si filiam locassim meam tibi, in mentem uenit
te bouem esse et me esse asellum: ubi tecum coniunctus siem,
ubi onus nequeam ferre pariter, iaceam ego asinus in luto,
tu me bos magis haud respicias, gnatus quasi numquam siem.
et te utar iniquiore et meus me ordo inrideat,
neutrubi habeam stabile stabulum, si quid diuorti fuat:
asini me mordicibus scindant, boues incursent cornibus.
hoc magnum est periclum, ab asinis ad boues transcendere.
#MEG# Quam ad probos propinquitate proxime te adiunxeris,
tam optumum est. tu condicionem hanc accipe, ausculta mihi,
atque eam desponde mi. [EUCLIO] At nihil est dotis quod dem. #M# ne duas.
dum modo morata recte ueniat, dotata est satis.
[EUCLIO] Eo dico, ne me thensauros repperisse censeas.
#MEG# noui, ne doceas. desponde. [EUCLIO] Fiat. sed pro Iuppiter,
num ego disperii? #M# quid tibi est? E. quid crepuit quasi ferrum modo?—
#MEG# hic apud me hortum confodere iussi. sed ubi hic est homo?
abiit neque me certiorem fecit. fastidit mei,
quia uidet me suam amicitiam uelle: more hominum facit;
nam si opulentus it petitum pauperioris gratiam,
pauper metuit congrediri, per metum male rem gerit.
idem, quando occasio illaec periit, post sero cupit.
[EUCLIO] #S# hercle ego te non elinguandam dedero usque ab radicibus,
impero auctorque <ego> sum, ut tu me cuiuis castrandum loces.
#MEG# Video hercle ego te me arbitrari, Euclio, hominem idoneum,
quem senecta aetate ludos facias, haud merito meo.
[EUCLIO] Neque edepol, Megadore, facio, neque, si cupiam, copia est.
#MEG# quid nunc? etiam mihi despondes filiam? [EUCLIO] Illis legibus,
cum illa dote quam tibi dixi. Meg. Sponden ergo? [EUCLIO] Spondeo.
#MEG# di bene uertant. [EUCLIO] Ita di faxint. illud facito ut memineris,
conuenisse ut ne quid dotis mea ad te afferret filia.
#MEG# Memini. [EUCLIO] At scio quo uos soleatis pacto perplexarier:
pactum non pactum est, non pactum pactum est, quod uobis lubet.
#MEG# nulla controuersia mihi tecum erit. sed nuptias
num quae causa est quin faciamus hodie? [EUCLIO] Immo edepol optuma.
#MEG# Ibo igitur, parabo. numquid me uis? [EUCLIO] Istuc. ei et uale.
#MEG# heus, Pythodice, sequere propere me ad macellum strenue.—
[EUCLIO] Illic hinc abiit. di immortales, obsecro, aurum quid ualet.
[credo ego illum iam inaudiuisse mi esse thensaurum domi.]
id inhiat, ea affinitatem hanc obstinauit gratia.

II.III
ubi tu es, quae deblaterauisti iam uicinis omnibus,
meae me filiae daturum dotem? heus, Staphyla, te uoco.
ecquid audis? uascula intus pure propera atque elue:
filiam despondi ego: hodie huic nuptum Megadoro dabo.
Staphyla Di bene uortant. uerum ecastor non potest, subitum est nimis.
[EUCLIO] Tace atque abi. curata fac sint cum a foro redeam domum;
atque aedis occlude; iam ego hic adero.—[STAPULA]  quid ego nunc agam?
nunc nobis prope adest exitium, mi atque erili filiae,
nunc probrum atque partitudo prope adest ut fiat palam;
quod celatum atque occultatum est usque adhuc, nunc non potest.
ibo intro, ut erus quae imperauit facta, cum ueniat, sient.
nam ecastor malum maerore metuo ne mixtum bibam.—

II.IV
Pythodicus Postquam obsonauit erus et conduxit coquos
tibicinasque hasce apud forum, edixit mihi
ut dispertirem obsonium hic bifariam.
Anthrax #M# quidem hercle, dicam <tibi> palam, non diuides;
si quo tu totum me ire uis, operam dabo.
Congrio Bellum et pudicum uero prostibulum popli.
post si quis uellet, te haud non uelles diuidi.
Pyth. Atque ego istuc, Anthrax, alio uorsum dixeram,
non istuc quo tu insimulas. sed erus nuptias
meus hodie faciet. Anthr. Cuius ducit filiam?
Pyth. Vicini huius Euclionis <senis> e proximo.
ei adeo obsoni hinc iussit dimidium dari,
cocum alterum itidemque alteram tibicinam.
Anthr. Nempe huc dimidium dicis, dimidium domum?
Pyth. Nempe sicut dicis. Anthr. quid? hic non poterat de suo
senex obsonari filiai nuptiis?
Pyth. Vah. Anthr. quid negotist? Pyth. quid negoti sit rogas?
pumex non aeque est aridus atque hic est senex.
Anthr. Ain tandem? Pyth. Ita esse ut dixi. tute existuma:
* * *
suam rem periisse seque eradicarier.
quin diuom atque hominum clamat continuo fidem,
de suo tigillo fumus si qua exit foras.
quin cum it dormitum, follem obstringit ob gulam.
Anthr. Cur? Pyth. Ne quid animae forte amittat dormiens.
Anthr. Etiamne obturat inferiorem gutturem,
ne quid animai forte amittat dormiens?
Pyth. Haec mihi te ut tibi med aequom est, credo, credere.
Anthr. Immo equidem credo. Pyth. At scin etiam quo modo?
aquam hercle plorat, cum lauat, profundere.
Anthr. Censen talentum magnum exorari pote
ab istoc sene ut det, qui fiamus liberi?
Pyth. Famem hercle utendam si roges, numquam dabit.
quin ipsi pridem tonsor unguis dempserat:
collegit, omnia abstulit praesegmina.
Anthr. Edepol mortalem parce parcum praedicas.
Pyth. Censen uero esse parcum et misere uiuere?
pulmentum pridem ei eripuit miluos:
homo ad praetorem plorabundus deuenit;
infit ibi postulare plorans, eiulans,
ut sibi liceret miluom uadarier.
sescenta sunt quae memorem, si sit otium.
sed uter uestrorum est celerior? memora mihi.
Anthr. Ego, et multo melior. Pyth. Cocum ego, non furem rogo.
Anthr. Cocum ergo dico. Pyth. quid tu ais? Cong. Sic sum ut uides.
Anthr. Cocus ille nundinalest, in nonum diem
solet ire coctum. Cong. Tun, trium litterarum homo,
me uituperas? fur. Anthr. Etiam fur, trifurcifer.

II.u
Pyth. Tace nunciam tu, atque agnum hinc uter est pinguior
<cape atque abi intro ad nos.> Anthr. Licet.—Pyth. Tu, Congrio,
<quem illic reliquit agnum,> eum sume atque abi
* intro illuc, et uos illum sequimini.
uos ceteri ite huc ad nos. Cong. Hercle iniuria
dispertiuisti: pinguiorem agnum isti habent.
Pyth. At nunc tibi dabitur pinguior tibicina.
i sane cum illo, Phrugia. tu autem, Eleusium,
huc intro abi ad nos. Cong. O Pythodice subdole,
hucine detrusti me ad senem parcissimum?
ubi si quid poscam, usque ad rauim poscam prius
quam quicquam detur. Pyth. Stultus et sine gratia es.
† tibi recte facere, quando quod facias perit.
Cong.qui uero? Pyth. Rogitas? iam principio in aedibus
turba istic nulla tibi erit: siquid uti uoles,
domo abs te adferto, ne operam perdas poscere.
hic autem apud nos magna turba ac familia est,
supellex, aurum, uestis, uasa argentea:
ibi si perierit quippiam (quod te scio
facile abstinere posse, si nihil obuiam est),
dicant: coqui abstulerunt, comprehendite,
uincite, uerberate, in puteum condite.
horum tibi istic nihil eueniet: quippe qui
ubi quid subripias nihil est. sequere hac me. Cong. Sequor.

II.ui
[PUTODICUS] Heus, Staphyla, prodi atque ostium aperi. Staphylaqui uocat?
[PUTODICUS] Pythodicus. [STAPULA] quid uis? [PUTODICUS] Hos ut accipias coquos
tibicinamque obsoniumque in nuptias.
Megadorus iussit Euclioni haec mittere.
[STAPULA]  Cererin, Pythodice, has sunt facturi nuptias?
[PUTODICUS] qui? [STAPULA] quia temeti nihil allatum intellego.
[PUTODICUS] At iam afferetur, si a foro ipsus redierit.
[STAPULA] Ligna hic apud nos nulla sunt. Cong. Sunt asseres?
[STAPULA] Sunt pol. Cong. Sunt igitur ligna, ne quaeras foris.
[STAPULA] quid, impurate? quamquam Volcano studes,
cenaene causa aut tuae mercedis gratia
nos nostras aedis postulas comburere?
Cong. Haud postulo. [PUTODICUS] Duc istos intro. [STAPULA] Sequimini.—

[PUTODICUS] Curate. ego interuisam quid faciant coqui;
quos pol ut ego hodie seruem, cura maxuma est.
nisi unum hoc faciam, ut in puteo cenam coquant:
inde coctam sursum subducemus corbulis.
si autem deorsum comedent, si quid coxerint,
superi incenati sunt et cenati inferi.
sed uerba hic facio, quasi negoti nil siet,
rapacidarum ubi tantum sit in aedibus.

[EUCLIO] Volui animum tandem confirmare hodie meum,
ut bene me haberem filiai nuptiis.
uenio ad macellum, rogito pisces: indicant
caros; agninam caram, caram bubulam,
uitulinam, cetum, porcinam: cara omnia.
atque eo fuerunt cariora, aes non erat.
abeo iratus illinc, quoniam nihil est qui emam.
ita illis impuris omnibus adii manum.
deinde egomet mecum cogitare interuias
occepi: festo die si quid prodegeris,
profesto egere liceat, nisi peperceris.
postquam hanc rationem uentri cordique edidi,
accessit animus ad meam sententiam,
quam minimo sumptu filiam ut nuptum darem.
nunc tusculum emi hoc et coronas floreas:
haec imponentur in foco nostro Lari,
ut fortunatas faciat gnatae nuptias.
sed quid ego apertas aedis nostras conspicor?
et strepitust intus. numnam ego compilor miser?
Congrio Aulam maiorem, si pote, ex uicinia
pete: haec est parua, capere non quit. [EUCLIO] Ei mihi,
perii hercle. aurum rapitur, aula quaeritur.
[nimirum occidor, nisi ego intro huc propere propero currere.]
Apollo, quaeso, subueni mi atque adiuua,
confige sagittis fures thensaurarios,
<si> cui in re tali iam subuenisti antidhac.
sed cesso prius quam prorsus perii currere?

II.ix
Anthrax Dromo, desquama piscis. tu, Machaerio,
congrum, murenam exdorsua quantum potest.
ego hinc artoptam ex proximo utendam peto
a Congrione. tu istum gallum, si sapis,
glabriorem reddes mihi quam uolsus ludiust.
sed quid hoc clamoris oritur hinc ex proximo?
coqui hercle, credo, faciunt officium suom.
fugiam intro, ne quid turbae hic itidem fuat.

III.I
Congrio †Óptati uires populares, incolae, accolae, aduenae omnes,
date uiam qua fugere liceat, facite totae plateae pateant.
neque ego umquam nisi hodie ad Bacchas ueni in Bacchanal coquinatum,
ita me miserum et meos discipulos fustibus male contuderunt.
totus doleo atque oppido perii, ita me iste habuit senex gýmnasium;
attat, perii hercle ego miser,
aperit bacchanal, adest,
sequitur. scio quam rem geram: hoc
ipsus magister me docuit.
neque ligna ego usquam gentium praeberi uidi pulchrius,
itaque omnis exegit foras, me atque hos, onustos fustibus.

III.II
Euclio Redi. quo fugis nunc? tene, tene. Cong. quid, stolide, clamas?
Eucl.quia ad tris uiros iam ego deferam nomen tuom. #C# Quam ob rem?
Eucl.quia cultrum habes. Cong. Cocum decet. [EUCLIO] quid comminatu's
mihi? Cong. Istud male factum arbitror, quia non latus fodi.
[EUCLIO] Homo nullust te scelestior qui uiuat hodie,
neque quoi ego de industria amplius male plus libens faxim.
Cong. Pol etsi taceas, palam id quidem est: res ipsa testist;
ita fustibus sum mollior magis quam ullus cinaedus.
sed quid tibi nos tactiost, mendice homo? [EUCLIO] Quae res?
etiam rogitas? an quia minus quam aequom erat feci?
Cong. Sine, at hercle cum magno malo tuo, si hoc caput sentit.
[EUCLIO] Pol ego haud scio quid post fuat: tuom nunc caput sentit.
sed in aedibus quid tibi meis nam erat negoti
me absente, nisi ego iusseram? uolo scire. Cong. Tace ergo.
quia uenimus coctum ad nuptias. [EUCLIO] quid tu, malum, curas,
utrum crudum an coctum ego edim, nisi tu mi es tutor?
Cong. Volo scire, sinas an non sinas nos coquere hic cenam?
[EUCLIO] Volo scire ego item, meae domi mean salua futura?
Cong. V.Inam mea mihi modo auferam, quae adtuli, salua:
me haud paenitet, tua ne expetam. [EUCLIO] Scio, ne doce, noui.
Cong. quid est qua prohibes nunc gratia nos coquere hic cenam?
quid fecimus, quid diximus tibi secus quam uelles?
[EUCLIO] Etiam rogitas, sceleste homo, qui angulos in omnis
mearum aedium et conclauium mihi peruium facitis?
ibi ubi tibi erat negotium, ad focum si adesses,
non fissile auferres caput: merito id tibi factum est.
adeo ut tu meam sententiam iam noscere possis:
si ad ianuam huc accesseris, nisi iussero, propius,
ego te faciam miserrimus mortalis uti sis.
scis iam meam sententiam.—Cong. Quo abis? redi rursum.
ita me bene amet Lauerna, <uti> te iam, nisi reddi
mihi uasa iubes, pipulo hic differam ante aedis.
quid ego nunc agam? ne ego edepol ueni huc auspicio malo.
nummo sum conductus: plus iam medico mercedest opus.

III.III
Euclio Hoc quidem hercle, quoquo ibo, mecum erit, mecum feram,
neque isti id in tantis periclis umquam committam ut siet.
ite sane nunciam omnes, et coqui et tibicinae,
etiam intro duce, si uis, uel gregem uenalium,
coquite, facite, festinate nunciam quantum libet.
Cong. Temperi, postquam impleuisti fusti fissorum caput.
[EUCLIO] Intro abite, opera huc conducta est uostra, non oratio.
Cong. Heus, senex, pro uapulando hercle ego abs te mercedem petam.
coctum ego, non uapulatum, dudum conductus fui.
[EUCLIO] Lege agito mecum. molestus ne sis. i et cenam coque,
aut abi in malum cruciatum ab aedibus. Cong. Abi tu modo.—

III.IV
[EUCLIO] Illic hinc abiit. di immortales, facinus audax incipit
qui cum opulento pauper homine coepit rem habere aut negotium.†
ueluti Megadorus temptat me omnibus miserum modis,
qui simulauit mei honoris mittere huc causa coquos:
is ea causa misit, hoc qui surriperent misero mihi.
condigne etiam meus med intus gallus gallinacius,
qui erat anu peculiaris, perdidit paenissume.
ubi erat haec defossa, occepit ibi scalpurrire ungulis
cirum circa. quid opust uerbis? ita mihi pectus peracuit:
capio fustem, obtrunco gallum, furem manufestarium.
credo edepol ego illi mercedem gallo pollicitos coquos,
si id palam fecisset. exemi ex manu † manubrium.
[quid opust uerbis? facta est pugna in gallo gallinacio.]
sed Megadorus meus affinis eccum incedit a foro.
iam hunc non ausim praeterire, quin consistam et conloquar.

III.u
Megadorus Narraui amicis multis consilium meum
de condicione hac. Euclionis filiam
laudant. sapienter factum et consilio bono.
nam meo quidem animo si idem faciant ceteri
opulentiores, pauperiorum filias
ut indotatas ducant uxores domum,
et multo fiat ciuitas concordior,
et inuidia nos minore utamur quam utimur,
et illae malam rem metuant quam metuont magis,
et nos minore sumptu simus quam sumus.
in maximam illuc populi partem est optimum;
in pauciores auidos altercatio est,
quorum animis auidis atque insatietatibus
neque lex neque sutor capere est qui possit modum.
namque hoc qui dicat 'quo illae nubent diuites
dotatae, si istud ius pauperibus ponitur?'
quo lubeant, nubant, dum dos ne fiat comes.
hoc si ita fiat, mores meliores sibi
parent, pro dote quos ferant, quam nunc ferunt,
ego faxim muli, pretio qui superant equos,
sint uiliores Gallicis cantheriis.
[EUCLIO] Ita me di amabunt ut ego hunc ausculto lubens.
nimis lepide fecit uerba ad parsimoniam.
#MEG# nulla igitur dicat 'equidem dotem ad te adtuli
maiorem multo quam tibi erat pecunia;
enim mihi quidem aequomst purpuram atque aurum dari,
ancillas, mulos, muliones, pedisequos,
salutigerulos pueros, uehicla qui uehar.'
[EUCLIO] Vt matronarum hic facta pernouit probe.
moribus praefectum mulierum hunc factum uelim.
#MEG# nunc quoquo uenias plus plaustrorum in aedibus
uideas quam ruri, quando ad uillam ueneris.
sed hoc etiam pulchrum est praequam ubi sumptus petunt.
stat fullo, phyrgio, aurifex, lanarius;
caupones patagiarii, indusiarii,
flammarii, uiolarii, carinarii;
stant manulearii, stant † murobatharii,
propolae linteones, calceolarii;
sedentarii sutores diabathrarii,
solearii astant, astant molocinarii;
[petunt fullones, sarcinatores petunt;]
strophiarii astant, astant semul sonarii.
iam hosce absolutos censeas: cedunt, petunt
treceni, cum stant thylacistae in atriis
textores limbularii, arcularii.
ducuntur, datur aes. iam absolutos censeas,
cum incedunt infectores corcotarii,
aut aliqua mala crux semper est, quae aliquid petat.
[EUCLIO] Compellarem ego illum, ni metuam ne desinat
memorare mores mulierum: nunc sic sinam.
#MEG# ubi nugiuendis res soluta est omnibus,
ibi ad postremum cedit miles, aes petit.
itur, putatur ratio cum argentario;
miles inpransus astat, aes censet dari.
ubi disputata est ratio cum argentario,
etiam ipsus ultro debet argentario:
spes prorogatur militi in alium diem.
haec sunt atque aliae multae in magnis dotibus
incommoditates sumptusque intolerabiles.
nam quae indotata est, ea in potestate est uiri;
dotatae mactant et malo et damno uiros.
sed eccum adfinem ante aedes. quid agis, Euclio?

III.ui
[EUCLIO] Nimium lubenter edi sermonem tuom.
#MEG# An audiuisti? [EUCLIO] Vsque a principio omnia.
#MEG# Tamen meo quidem animo aliquanto facias rectius,
si nitidior sis filiai nuptiis.
[EUCLIO] Pro re nitorem et gloriam pro copia
qui habent, meminerunt sese unde oriundi sient.
neque pol, Megadore, mihi neque quoiquam pauperi
opinione melius res structa est domi.
#MEG# Immo est <quod satis est>, et di faciant ut siet
plus plusque <et> istuc sospitent quod nunc habes.
[EUCLIO] Illud mihi uerbum non placet 'quod nunc habes.'
tam hoc scit me habere quam egomet. anus fecit palam.
#MEG# quid tu te solus e senatu seuocas?
[EUCLIO] Pol ego ut te accusem merito meditabar. Meg. quid est?
[EUCLIO] quid sit me rogitas? qui mihi omnis angulos
furum impleuisti in aedibus misero mihi,
qui mi intro misti in aedis quingentos coquos,
cum senis manibus, genere Geryonaceo;
quos si Argus seruet, qui oculeus totus fuit,
quem quondam Ioni Iuno custodem addidit,
is numquam seruet. praeterea tibicinam,
quae mi interbibere sola, si uino scatat,
Corinthiensem fontem Pirenam potest.
tum obsonium autem—Meg. Pol uel legioni sat est.
etiam agnum misi. [EUCLIO] Quo quidem agno sat scio
magis curionem nusquam esse ullam beluam.
#MEG# Volo ego ex te scire qui sit agnus curio.
Eucl.quia ossa ac pellis totust, ita cura macet.
quin exta inspicere in sole ei uiuo licet:
ita is pellucet quasi lanterna Punica.
#MEG# Caedundum conduxi ego illum. [EUCLIO] Tum tu idem optumumst
loces efferendum; nam iam, credo, mortuost.
#MEG# Potare ego hodie, Euclio, tecum uolo.
[EUCLIO] Non potem ego quidem hercle. Meg. At ego iussero
cadum unum uini ueteris a me adferrier.
[EUCLIO] Nolo hercle, nam mihi bibere decretum est aquam.
#MEG# Ego te hodie reddam madidum, si uiuo, probe,
tibi cui decretum est bibere aquam. [EUCLIO] Scio quam rem agat:
ut me deponat uino, eam adfectat uiam,
post hoc quod habeo ut commutet coloniam.
ego id cauebo, nam alicubi abstrudam foris.
ego faxo et operam et uinum perdiderit simul.
#MEG# Ego, nisi quid me uis, eo lauatum, ut sacruficem.—
[EUCLIO] Edepol, ne tu, aula, multos inimicos habes
atque istuc aurum quod tibi concreditum est.
nunc hoc mihi factu est optumum, ut ted auferam,
aula, in Fidei fanum: ibi abstrudam probe.
Fides, nouisti me et ego te: caue sis tibi,
ne in me mutassis nomen, si hoc concreduo.
ibo ad te fretus tua, Fides, fiducia.—

IV.I
Strobilus Hoc est serui facinus frugi, facere quod ego persequor,
ne morae molestiaeque imperium erile habeat sibi.
nam qui ero ex sententia seruire seruos postulat,
in erum matura, in se sera condecet capessere.
sin dormitet, ita dormitet, seruom sese ut cogitet.
[nam qui amanti ero seruitutem seruit, quasi ego seruio,
si erum uidet superare amorem, hoc serui esse officium reor,
retinere ad salutem, non enim quo incumbat eo impellere.
quasi pueri qui nare discunt scirpea induitur ratis,
qui laborent minus, facilius ut nent et moueant manus,
eodem modo seruom ratem esse amanti ero aequom censeo,
ut <eum> toleret, ne pessum abeat tamquam * * ]
† erile imperium ediscat, ut quod frons uelit oculi sciant;
quod iubeat citis quadrigis citius properet persequi.
qui ea curabit, abstinebit censione bubula,
nec sua opera rediget umquam in splendorem compedes.
nunc erus meus amat filiam huius Euclionis pauperis;
eam ero nunc renuntiatum est nuptum huic Megadoro dari.
is speculatum huc misit me, ut quae fierent fieret particeps.
nunc sine omni suspicione in ara hic adsidam sacra;
hinc ego et huc et illuc potero quid agant arbitrarier.

IV.II
Euclio Tu modo caue quoiquam indicassis aurum meum esse istic, Fides:
non metuo ne quisquam inueniat, ita probe in latebris situmst.
edepol ne illic pulchram praedam agat, si quis illam inuenerit
aulam onustam auri; uerum id te quaeso ut prohibessis, Fides.
nunc lauabo, ut rem diuinam faciam, ne affinem morer
quin ubi accersat meam extemplo filiam ducat domum.
uide, Fides, etiam atque etiam nunc, saluam ut aulam abs te auferam:
tuae fide concredidi aurum, in tuo luco et fano est situm.—
Strob. Di immortales, quod ego hunc hominem facinus audiui loqui:
se aulam onustam auri abstrusisse hic intus in fano Fide.
caue tu illi fidelis, quaeso, potius fueris, quam mihi.
atque hic pater est, ut ego opinor, huius, erus quam amat, <uirginis>.
ibo hinc intro, perscrutabor fanum, si inueniam uspiam
aurum, dum hic est occupatus. sed si repperero, o Fides,
mulsi congialem plenam faciam tibi fideliam.
id adeo tibi faciam; uerum ego mihi bibam, ubi id fecero.—

IV.III
Euclio Non temere est quod coruos cantat mihi nunc ab laeua manu;
semul radebat pedibus terram et uoce croccibat sua:
continuo meum cor coepit artem facere ludicram
atque in pectus emicare. sed ego cesso currere?

IV.IV
<I> foras, lumbrice, qui sub terra erepsisti modo,
qui modo nusquam comparebas, nunc, cum compares, peris.
ego pol te, praestrigiator, miseris iam accipiam modis.
Strobilus Quae te mala crux agitat? quid tibi mecum est commerci, senex?
quid me adflictas? quid me raptas? qua me causa uerberas?
[EUCLIO] Verberabilissime, etiam rogitas, non fur, sed trifur?
Strob. quid tibi surrupui? [EUCLIO] Redde huc sis. Strob. quid tibi uis reddam? [EUCLIO] Rogas?
Strob. Nil equidem tibi abstuli. [EUCLIO] At illud quod tibi abstuleras cedo.
ecquid agis? Strob. quid agam? E. Auferre non potes. St. quid uis tibi?
[EUCLIO] Pone. Strob. Id quidem pol te datare credo consuetum, senex.
[EUCLIO] Pone hoc sis, aufer cauillam, non ego nunc nugas ago.
Strob. quid ego ponam? quin tu eloquere quidquid est suo nomine.
non hercle equidem quicquam sumpsi nec tetigi. [EUCLIO] Ostende huc manus.
Strob. Em tibi, ostendi, eccas. [EUCLIO] Video. age ostende etiam tertiam.
Strob. Laruae hunc atque intemperiae insaniaeque agitant senem.
facisne iniuriam mihi? [EUCLIO] Fateor, quia non pendes, maximam.
atque id quoque iam fiet, nisi fatere. Strob. quid fatear tibi?
[EUCLIO] quid abstulisti hinc? #S# di me perdant. si ego tui quicquam abstuli
niue adeo abstulisse uellem. [EUCLIO] Agedum, excutedum pallium.
Strob. Tuo arbitratu. E. Ne inter tunicas habeas. #S# tempta qua lubet.
[EUCLIO] Vah, scelestus quam benigne: ut ne abstulisse intellegam.
noui sycophantias. age rusum ostende huc manum
dexteram. #S# em. E. Nunc laeuam ostende. #S# quin equidem ambas profero.
E. Iam scrutari mitto. redde huc. #S# quid reddam? E. A, nugas agis,
certe habes. #S# habeo ego? quid habeo? E. Non dico, audire expetis.
id meum, quidquid habes, redde. Strob. Insanis: perscrutatus es
tuo arbitratu, neque tui me quicquam inuenisti penes.
[EUCLIO] Mane, mane. quis illic est? quis hic intus alter erat tecum simul?
perii hercle: ille nunc intus turbat, hunc si amitto hic abierit.
postremo hunc iam perscrutaui, hic nihil habet. abi quo lubet.
Strob. Iuppiter te dique perdant. [EUCLIO] Haud male egit gratias.
ibo intro atque illi socienno tuo iam interstringam gulam.
fugin hinc ab oculis? abin an non? #S# abeo. E. Caue sis † te uideam.—

IV.u
Strob. Emortuom ego me mauelim leto malo
quam non ego illi dem hodie insidias seni.
nam hic iam non audebit aurum abstrudere:
credo ecferet iam secum et mutabit locum.
attat, foris crepuit. senex eccum aurum ecfert foras.
tantisper huc ego ad ianuam concessero.

IV.VI
Euclio Fide censebam maxumam multo fidem
esse, ea subleuit os mihi paenissume:
ni subuenisset coruos, periissem miser.
nimis hercle ego illum coruom ad me ueniat uelim,
qui indicium fecit, ut ego illi aliquid boni
dicam; nam quod edit tam duim quam perduim.
nunc hoc ubi abstrudam cogito solum locum.
Siluani lucus extra murum est auius,
crebro salicto oppletus. ibi sumam locum.
certumst, Siluano potius credam quam Fide.—
Strob. Euge, euge, di me saluom et seruatum uolunt.
iam ego illuc praecurram atque inscendam aliquam in arborem
indeque obseruabo, aurum ubi abstrudat senex.
quamquam hic manere me erus sese iusserat;
certum est, malam rem potius quaeram cum lucro.—

IV.VII
Lyconides Dixi tibi, mater, iuxta rem mecum tenes,
super Euclionis filia. nunc te obsecro
resecroque, mater, quod dudum obsecraueram:
fac mentionem cum auonculo, mater mea.
Eunomia Scis tute facta uelle me quae tu uelis,
et istuc confido <a> fratre me impetrassere;
et causa iusta est, siquidem ita est ut praedicas,
te eam compressisse uinulentum uirginem.
Lyc. Egone ut te aduorsum mentiar, mater mea?
Phaedrium Perii, mea nutrix. obsecro te, uterum dolet.
Iuno Lucina, tuam fidem! Lyc. Em, mater mea,
tibi rem potiorem uerbo: clamat, parturit.
Eun. Ei hac intro mecum, gnate mi, ad fratrem meum,
ut istuc quod me oras impetratum ab eo auferam.—
Lyc. I, iam sequor te, mater. sed seruom meum
Strobilum miror ubi sit, quem ego me iusseram
hic opperiri. nunc ego mecum cogito:
si mihi dat operam, me illi irasci iniurium est.
ibo intro, ubi de capite meo sunt comitia.—

IV.VIII
Strobilus Picis diuitiis, qui aureos montes colunt,
ego solus supero. nam istos reges ceteros
memorare nolo, hominum mendicabula:
ego sum ille rex Philippus. o lepidum diem.
nam ut dudum hinc abii, multo illo adueni prior
multoque prius me conlocaui in arborem
indeque spectabam aurum ubi abstrudebat senex.
ubi ille abiit, ego me deorsum duco de arbore,
exfodio aulam auri plenam. inde ex eo loco
uideo recipere se senem; ille me non uidet,
nam ego declinaui paululum me extra uiam.
attat, eccum ipsum. ibo ut hoc condam domum.—

IV.Ix
Euclio Perii interii occidi. quo curram? quo non curram? tene, tene. quem? quis?
nescio, nil uideo, caecus eo atque equidem quo eam aut ubi sim aut qui sim
nequeo cum animo certum inuestigare. obsecro uos ego, mi auxilio,
oro obtestor, sitis et hominem demonstretis, quis eam abstulerit.
quid est? quid ridetis? noui omnes, scio fures esse hic complures,
qui uestitu et creta occultant sese atque sedent quasi sint frugi.
quid ais tu? tibi credere certum est, nam esse bonum ex uoltu cognosco.
hem, nemo habet horum? occidisti. dic igitur, quis habet? nescis?
heu me miserum, misere perii,
male perditus, pessime ornatus eo:
tantum gemiti et mali maestitiaeque
hic dies mi optulit, famem et pauperiem.
perditissimus ego sum omnium in terra;
nam quid mi opust uita, qui tantum auri
perdidi, quod concustodiui
sedulo? egomet me defraudaui
animumque meum geniumque meum;
nunc eo alii laetificantur
meo malo et damno. pati nequeo.
Lyconidesquinam homo hic ante aedis nostras eiulans conqueritur maerens?
atque hic quidem Euclio est, ut opinor. oppido ego interii: palamst res,
scit peperisse iam, ut ego opinor, filiam suam. nunc mi incertumst
abeam an maneam, an adeam an fugiam. quid agam edepol nescio.

IV.x
Eucl.quis homo hic loquitur? Lyc. ego sum miser. [EUCLIO] Immo ego sum, et misere perditus,
cui tanta mala maestitudoque optigit. Lyc. Animo bono es.
[EUCLIO] Quo, obsecro, pacto esse possum? L.quia istuc facinus, quod tuom
sollicitat animum, id ego feci et fateor. [EUCLIO] quid ego ex te audio?
Lyc. Id quod uerumst. E. quid ego <de te> commerui, adulescens, mali,
quam ob rem ita faceres meque meosque perditum ires liberos?
Lyc. Deus impulsor mihi fuit, is me ad illam inlexit. [EUCLIO] Quo modo?
Lyc. Fateor peccauisse et me culpam commeritum scio;
id adeo te oratum aduenio ut animo aequo ignoscas mihi.
[EUCLIO] Cur id ausu's facere, ut id quod non tuom esset tangeres?
Lyc. quid uis fieri? factum est illud: fieri infectum non potest.
deos credo uoluisse; nam ni uellent, non fieret, scio.
[EUCLIO] At ego deos credo uoluisse ut apud me te in neruo enicem.
Lyc. Ne istuc dixis. [EUCLIO] quid tibi ergo meam me inuito tactiost?
Lyc.quia uini uitio atque amoris feci. [EUCLIO] Homo audacissime,
cum istacin te oratione huc ad me adire ausum, impudens!
nam si istuc ius est ut tu istuc excusare possies,
luci claro deripiamus aurum matronis palam,
post id si prehensi simus, excusemus ebrios
nos fecisse amoris causa. nimis uilest uinum atque amor,
si ebrio atque amanti impune facere quod lubeat licet.
Lyc.quin tibi ultro supplicatum uenio ob stultitiam meam.
[EUCLIO] Non mi homines placent qui quando male fecerunt purigant.
tu illam scibas non tuam esse: non attactam oportuit.
Lyc. Ergo quia sum tangere ausus, haud causificor quin eam
ego habeam potissimum. [EUCLIO] Tun habeas me inuito meam?
Lyc. Haud te inuito postulo; sed meam esse oportere arbitror.
quin tu iam inuenies, inquam, meam illam esse oportere, Euclio.
[EUCLIO] Iam quidem hercle te ad praetorem rapiam et tibi scribam dicam,
nisi refers. Lyc. quid tibi ego referam? [EUCLIO] Quod surripuisti meum.
Lyc. Surripui ego tuom? unde? aut quid id est? E. Ita te amabit Iuppiter,
ut tu nescis. Lyc. Nisi quidem tu mihi quid quaeras dixeris.
[EUCLIO] Aulam auri, inquam, te reposco, quam tu confessu's mihi
te abstulisse. Lyc. Neque edepol ego dixi neque feci. [EUCLIO] Negas?
Lyc. Pernego immo. nam neque ego aurum neque istaec aula quae siet
scio nec noui. [EUCLIO] Illam, ex Siluani luco quam abstuleras, cedo.
i, refer. dimidiam tecum potius partem diuidam.
tam etsi fur mihi es, molestus non ero. i uero, refer.
Lyc. Sanus tu non es qui furem me uoces. ego te, Euclio,
de alia re resciuisse censui, quod ad me attinet;
† magna est res quam ego tecum otiose, si otium est, cupio loqui.
[EUCLIO] Dic bona fide: tu id aurum non surripuisti? Lyc. Bona.
E. Neque <eum> scis qui abstulerit? L. Istuc quoque bona. E. Atque id si scies
qui abstulerit, mihi indicabis? Lyc. Faciam. [EUCLIO] Neque partem tibi
ab eo qui habet indipisces neque furem excipies? Lyc. Ita.
[EUCLIO] quid <si> fallis? Lyc. Tum me faciat quod uolt magnus Iuppiter.
[EUCLIO] Sat habeo. age nunc loquere quid uis. Lyc. #S# me nouisti minus,
genere quo sim gnatus: hic mihi est Megadorus auonculus,
meus pater fuit Antimachus, ego uocor Lyconides,
mater est Eunomia. [EUCLIO] Noui genus. nunc quid uis? id uolo
noscere. Lyc. Filiam ex te tu habes. [EUCLIO] Immo eccillam domi.
Lyc. Eam tu despondisti, opinor, meo auonculo. [EUCLIO] Omnem rem tenes.
Lyc. Is me nunc renuntiare repudium iussit tibi.
[EUCLIO] Repudium rebus paratis, exornatis nuptiis?
ut illum di immortales omnes deaeque quantum est perduint,
quem propter hodie auri tantum perdidi infelix, miser.
Lyc. Bono animo es, bene dice. nunc quae res tibi et gnatae tuae
bene feliciterque uortat—ita di faxint, inquito.
[EUCLIO] Ita di faciant. Lyc. Et mihi ita di faciant. audi nunciam.
qui homo culpam admisit in se, nullust tam parui preti,
quom pudeat, quin purget sese. nunc te obtestor, Euclio,
ut si quid ego erga te imprudens peccaui aut gnatam tuam,
ut mi ignoscas eamque uxorem mihi des, ut leges iubent.
ego me iniuriam fecisse filiae fateor tuae,
Cereris uigiliis, per uinum atque impulsu adulescentiae.
[EUCLIO] Ei mihi, quod ego facinus ex te audio? Lyc. Cur eiulas,
quem ego auom feci iam ut esses filiai nuptiis?
nam tua gnata peperit, decumo mense post: numerum cape;
ea re repudium remisit auonculus causa mea.
i intro, exquaere, sitne ita ut ego praedico. [EUCLIO] Perii oppido,
ita mihi ad malum malae res plurimae se adglutinant.
ibo intro, ut quid huius uerum sit sciam.—Lyc. Iam te sequor.
haec propemodum iam esse in uado salutis res uidetur.
nunc seruom esse ubi dicam meum Strobilum non reperio;
nisi etiam hic opperiar tamen paulisper; postea intro
hunc subsequar. nunc interim spatium ei dabo exquirendi
meum factum ex gnatae pedisequa nutrice anu: ea rem nouit.

V.I
Strobilus Di immortales, quibus et quantis me donatis gaudiis.
quadrilibrem aulam auro onustam habeo. quis me est ditior?
quis me Athenis nunc magis quisquam est homo cui di sint propitii?
L. Certo enim ego uocem hic loquentis modo mi audire uisus sum. #S# hem,
erumne ego aspicio meum? L. Videon ego hunc seruom meum?
#S# ipsus est. L. Haud alius est. #S# congrediar. L. Contollam gradum.
credo ego illum, ut iussi, eampse anum adiisse, huius nutricem uirginis.
Strob.quin ego illi me inuenisse dico hanc praedam [atque eloquar,]
igitur orabo ut manu me emittat. ibo atque eloquar.
repperi—Lyc. quid repperisti? Strob. Non quod pueri clamitant
in faba se repperisse. Lyc. Iamne autem, ut soles? deludis.
#S# Ere, mane, eloquar iam, ausculta. L. Age ergo loquere. #S# Repperi hodie,
ere, diuitias nimias. L. V.Inam? #S# Quadrilibrem, inquam, aulam auri plenam.
Lyc. Quod ego facinus audio ex te? Euclioni hic seni subripuit.
ubi id est aurum? Strob. In arca apud me. nunc uolo me emitti manu.
Lyc. egone te emittam manu,
scelerum cumulatissume?
Strob. Abi, ere, scio quam rem geras.
lepide hercle animum tuom temptaui. iam ut eriperes apparabas:
quid faceres, si repperissem? Lyc. Non potes probasse nugas.
i, redde aurum. Strob. Reddam ego aurum? Lyc. Redde, inquam, ut huic reddatur. Strob. Vnde?
Lyc. Quod modo fassu's esse in arca. #S# soleo hercle ego garrire nugas.
Lyc. * * Strob. Ita loquor. Lyc. At scin quo modo?
* * Strob. Vel hercle enica,
numquam hinc feres a me * *
* * *
pro illis corcotis, strophiis, sumptu uxorio
ut admemordit hominem
(Eucl.) ego ecfodiebam in die denos scrobes.
    (Eucl.) nec noctu nec diu
quietus umquam <seruabam> eam: nunc dormiam.
qui mi holera cruda ponunt, hallec adduint.

BACCHIDES

quibus ingenium in animo utibilest, modicum et sine uernilitate
uincla, uirgae, molae: saeuitudo mala fit peior
conuerrite * scopis, agite strenue
ecquis euocat
cum nassiterna et cum aqua istum impurissimum?
sicut lacte lactis similest
(Bacchis) illa mi cognominis fuit
(latro) suam qui auro uitam uenditat
scio spiritum eius maiorem esse multo
quam folles taurini habent, cum liquescunt
petrae, ferrum ubi fit. <Cuiatis tibi uisust?>
Praenestinum opino esse, ita erat gloriosus.
neque <id> haud subditiua gloria oppidum arbitror.
(Puer) ne a quoquam acciperes alio mercedem annuam,
nisi ab sese, nec cum quiquam limares caput.
limaces uiri
cor meum, spes mea,
mel meum, suauitudo, cibus, gaudium.
sine te amem
Cupidon tecum saeuust anne Amor?
V.Ixem audiui fuisse aerumnosissimum,
qui annis uiginti errans a patria afuit;
uerum hic adulescens multo V.Ixem anteit *
qui ilico errat intra muros ciuicos.
quidquid est nomen sibi
(Pistoclerus) quae sodalem atque me exercitos habet
nam credo cuiuis excantare cor potes.
sin lenocinium forte collibitum est tibi,
uideas mercedis quid tibi est aecum dari,
ne istac aetate me sectere gratiis.
Arabus

I.I
Bacchis. quid si hoc potis est ut tu taceas, ego loquar? Soror. Lepide, licet.
#BACCH# ubi me fugiet memoria, ibi tu facito ut subuenias, soror.
#SOR# pol magis metuo, ne defuerit mi in monendo oratio.
#BACCH# pol ego metuo, lusciniolae ne defuerit cantio.
sequere hac. Pistoclerus. quid agunt duae germanae meretrices cognomines?
quid in consilio consuluistis? #BACCH# Bene. Pist. Pol haud meretricium est.
#BACCH# Miserius nihil est quam mulier. Pist. quid esse dices dignius?
#BACCH# haec ita me orat, sibi qui caueat aliquem ut hominem reperiam,
ut istunc militem—ut, ubi emeritum sibi sit, se reuehat domum.
id, amabo te, huic caueas. Pist. quid isti caueam? B. Vt reuehatur domum,
ubi ei dediderit operas, ne hanc ille habeat pro ancilla sibi;
nam si haec habeat aurum quod illi renumeret, faciat lubens.
P. V.I nunc is homost? B. Iam hic credo aderit. sed hoc idem apud nos rectius
poteris agere; atque is dum ueniat, sedens ibi opperibere.
eadem biberis, eadem dedero tibi, ubi biberis, sauium.
P. Viscus merus uostrast blanditia. B. quid iam? P.quia enim intellego,
duae unum expetitis palumbem, † perii harundo alas uerberat.
non ego istuc facinus mihi, mulier, conducibile esse arbitror.
Bacch.qui, amabo? Pist.quia, Bacchis, bacchas metuo et bacchanal tuom.
#BACCH# quid est? quid metuis? ne tibi lectus malitiam apud me suadeat?
Pist. Magis illectum tuom quam lectum metuo. mala tu es bestia.
nam huic aetati non conducit, mulier, latebrosus locus.
#BACCH# Egomet, apud me <si> quid stulte facere cupias, prohibeam.
sed ego apud me te esse ob eam rem, miles cum ueniat, uolo,
quia, cum tu aderis, huic mihique haud faciet quisquam iniuriam:
tu prohibebis, et eadem opera tuo sodali operam dabis;
et ille adueniens tuam med esse amicam suspicabitur.
quid, amabo, opticuisti? Pist.quia istaec lepida sunt memoratui:
eadem in usu atque ubi periclum facias, aculeata sunt,
animum fodicant, bona distimulant, facta et famam sauciant.
#SOR# quid ab hac metuis? Pist. quid ego metuam rogitas? adulescens homo
penetrem me huius modi in palaestram, ubi damnis desudascitur?
[ubi pro disco damnum capiam, pro cursura dedecus?]
#BACCH# lepide memoras. Pist. V.I ego capiam pro machaera turturem,
[ubique imponat in manum alius mihi pro cestu cantharum]
pro galea scaphium, pro insigni sit corolla plectilis,
pro hasta talos, pro lorica malacum capiam pallium,
ubi mihi pro equo lectus detur, scortum pro scuto accubet?
apage a me, apage. B. Ah, nimium ferus es. P. Mihi sum. B. Malacissandus es.
equidem tibi do hanc operam. Pist. Ah, nimium pretiosa es operaria.
#BACCH# simulato me amare. Pist. Vtrum ego istuc iocon adsimulem an serio?
#BACCH# heia, hoc agere meliust. miles quom huc adueniat, te uolo
me amplexari. Pist. quid eo mi opus est? #BACCH# Vt ille te uideat uolo.
scio quid ago. Pist. Et pol ego scio quid metuo. sed quid ais? B. quid est?
Pist. quid si apud te eueniat desubito prandium aut potatio
forte aut cena, ut solet in istis fieri conciliabulis,
ubi ego tum accumbam? #BACCH# apud me, mi anime, ut lepidus cum lepida accubet.
locus hic apud nos, quamuis subito uenias, semper liber est.
ubi tu lepide uoles esse tibi, mea rosa, mihi dicito
'dato qui bene sit': ego ubi bene sit tibi locum lepidum dabo.
Pist. Rapidus fluuius est hic, non hac temere transiri potest.
#BACCH# Atque ecastor apud hunc fluuium aliquid perdundumst tibi.
manum da et sequere. P. Aha, minime. B. quid ita? P.quia istoc in lecebrosius
fieri nil potest: nox mulier uinum homini adulescentulo.
#BACCH# Age igitur, equidem pol nihili facio nisi causa tua.
ille quidem hanc abducet; tu nullus adfueris, si non lubet.
Pist. Sumne autem nihili, qui nequeam ingenio moderari meo?
B. quid est quod metuas? P. Nihil est, nugae. mulier, tibi me emancupo:
tuos sum, tibi dedo operam. B. Lepidu's. nunc ego te facere hoc uolo.
ego sorori meae cenam hodie dare uolo uiaticam:
eo tibi argentum iubebo iam intus ecferri foras;
tu facito opsonatum nobis sit opulentum opsonium.
Pist. Ego opsonabo, nam id flagitium meum sit, mea te gratia
et operam dare mi et ad eam operam facere sumptum de tuo.
#BACCH# At ego nolo dare te quicquam. P. Sine. B. Sino equidem, si lubet.
propera, amabo. Pist. Prius hic adero quam te amare desinam.—
#SOR# bene me accipies aduenientem, mea soror. #BACCH# quid ita, obsecro?
#SOR# quia piscatus meo quidem animo hic tibi hodie euenit bonus.
#BACCH# Meus ille quidemst. tibi nunc operam dabo de Mnesilocho, soror,
ut hic accipias potius aurum, quam hinc eas cum milite.
#SOR# cupio. #BACCH# dabitur opera. aqua calet: eamus hinc intro, ut laues.
nam uti naui uecta es, credo timida es. Sor. Aliquantum, soror.
[simul huic nescio cui, turbare qui huc it, decedamus * ]
#BACCH# sequere hac igitur me intro in lectum, ut sedes lassitudinem.

I.II
Lydus Iam dudum, Pistoclere, tacitus te sequor,
expectans quas tu res hoc ornatu geras.
namque ita me di ament, ut Lycurgus mihi quidem
uidetur posse hic ad nequitiam adducier.
quo nunc capessis ted hinc aduersa uia
cum tanta pompa? Pistoclerus Huc. Lyd. quid huc? quis istic habet?
Pist. Amor, Voluptas, Venus, Venustas, Gaudium,
Iocus, Ludus, Sermo, Suauisauiatio.
Lyd. quid tibi commercist cum dis damnosissimis?
Pist. Mali sunt homines, qui bonis dicunt male;
tu dis nec recte dicis: non aequom facis.
Lyd. An deus est ullus Suauisauiatio?
Pist. An non putasti esse umquam? o Lyde, es barbarus;
quem ego sapere nimio censui plus quam Thalem,
is stultior es barbaro poticio,
qui tantus natu deorum nescis nomina.
Lyd. Non hic placet mi ornatus. Pist. Nemo ergo tibi
haec apparauit: mihi paratum est quoi placet.
Lyd. Etiam me aduorsus exordire argutias?
qui si decem habeas linguas, mutum esse addecet.
Pist. Non omnis aetas, Lyde, ludo conuenit.
magis unum in mentemst mihi nunc, satis ut commode
pro dignitate opsoni haec concuret cocus.
Lyd. Iam perdidisti te atque me atque operam meam,
qui tibi nequiquam saepe monstraui bene.
Pist. Ibidem ego meam operam perdidi, ubi tu tuam:
tua disciplina nec mihi prodest nec tibi.
Lyd. O praeligatum pectus. Pist. Odiosus mihi es.
tace atque sequere, Lyde, me. Lyd. Illuc sis uide,
non paedagogum iam me, sed Lydum uocat.
Pist. Non par uidetur neque sit consentaneum,
cum haec <qui emit> intus sit et cum amica accubet
cumque osculetur et conuiuae alii accubent,
praesentibus illis paedagogus una ut siet.
Lyd. An hoc ad eas res opsonatumst, obsecro?
Pist. Sperat quidem animus: quo euenat dis in manust.
Lyd. Tu amicam habebis? Pist. Cum uidebis, tum scies.
Lyd. Immo neque habebis neque sinam. i prorsum domum.
Pist. Omitte, Lyde, ac caue malo. Lyd. quid? caue malo?
Pist. Iam excessit mi aetas ex magisterio tuo.
Lyd. O barathrum, ubi nunc es? ut ego te usurpem lubens.
[uideo nimio iam multo plus quam uolueram.]
uixisse nimio satiust iam quam uiuere.
magistron quemquam discipulum minitarier?
[nil moror discipulos mihi iam plenos sanguinis:
ualens afflictat me uaciuom uirium.]
Pist. Fiam, ut ego opinor, Hercules, tu autem Linus.
Lyd. Pol metuo magis, ne Phoenix tuis factis fuam
teque ad patrem esse mortuom renuntiem.
Pist. Satis historiarumst. Lyd. Hic uereri perdidit.
compendium edepol haud aetati optabile
fecisti, cum istanc nactu's inpudentiam.
occisus hic homo est. ecquid in mentem est tibi
patrem tibi esse? Pist. Tibi ego an tu mihi seruos es?
Lyd. Peior magister te istaec docuit, non ego.
nimio es tu ad istas res discipulus docilior,
quam ad illa quae te docui, ubi operam perdidi.
[edepol fecisti furtum in aetatem malum
cum istaec flagitia me celauisti et patrem.]
Pist. Istactenus tibi, Lyde, libertas datast
orationis. satis est. sequere hac me ac tace.—

II.I
Chrysalus Erilis patria, salue, quam ego biennio,
postquam hinc in Ephesum abii, conspicio lubens.
saluto te, uicine Apollo, qui aedibus
propinquos nostris accolis, ueneroque te,
ne Nicobulum me sinas nostrum senem
prius conuenire quam sodalem uiderim
Mnesilochi Pistoclerum, quem ad epistulam
Mnesilochus misit super amica Bacchide.

II.II
Pistoclerus Mirumst me ut redeam te opere tanto quaesere,
qui abire hinc nullo pacto possim, si uelim:
ita me uadatum amore uinctumque adtines.
#CHRYS# pro di immortales, Pistoclerum conspicor.
o Pistoclere, salue. Pist. Salue, Chrysale.
#CHRYS# Compendi uerba multa iam faciam tibi.
uenire tu me gaudes: ego credo tibi;
hospitium et cenam pollicere, ut conuenit
peregre aduenienti: ego autem uenturum adnuo.
salutem tibi ab sodali solidam nuntio:
rogabis me ubi sit: uiuit. Pist. Nempe recte ualet?
#CHRYS# istuc uolebam ego ex te percontarier.
Pist.qui scire possum? Chrys. Nullus plus. Pist. Quemnam ad modum?
Chrys.quia si illa inuenta est, quam ille amat, recte ualet;
si non inuenta est, minus ualet moribundusque est.
animast amica amanti: si abest, nullus est;
si adest, res nullast: ipsus est—nequam et miser.
sed tu quid factitasti mandatis super?
Pist. Egon ut, quod ab illoc attigisset nuntius,
non impetratum id aduenienti ei redderem?
regiones colere mauellem Acherunticas.
#CHRYS# Eho, an inuenisti Bacchidem? Pist. Samiam quidem.
#CHRYS# Vide quaeso, ne quis tractet illam indiligens;
scis tu ut confringi uas cito Samium solet.
Pist. Iamne ut soles? Chrys. Dic ubi ea nunc est, obsecro.
Pist. Hic, exeuntem me unde aspexisti modo.
#CHRYS# Vt istuc est lepidum: proximae uiciniae
habitat. ecquidnam meminit Mnesilochi? Pist. Rogas?
immo unice unum plurimi pendit. Chrys. Papae.
Pist. Immo ut eam credis? misera amans desiderat.
#CHRYS# scitum istuc. Pist. Immo, Chrysale, em non tantulum
umquam intermittit tempus quin eum nominet.
#CHRYS# Tanto hercle melior. Pist. Immo—Chrys. Immo hercle abiero
potius. Pist. Num inuitus rem bene gestam audis eri?
#CHRYS# non res, sed actor mihi cor odio sauciat.
etiam Epidicum, quam ego fabulam aeque ac me ipsum amo,
nullam aeque inuitus specto, si agit Pellio.
sed Bacchis etiam fortis tibi uisast? Pist. Rogas?
ni nanctus Venerem essem, hanc Iunonem dicerem.
#CHRYS# Edepol, Mnesiloche, ut hanc rem natam intellego,
quod ames paratumst: quod des inuentost opus.
nam istic fortasse auro est opust. Pist. Philippeo quidem.
#CHRYS# Atque eo fortasse iam opust. Pist. Immo etiam prius:
nam iam huc adueniet miles. Chrys. Et miles quidem?
Pist.qui de amittenda Bacchide aurum hic exiget.
#CHRYS# Veniat quando uolt, atque ita ne mihi sit morae.
domist: non metuo nec <ego> quoiquam supplico,
dum quidem hoc ualebit pectus perfidia meum.
abi intro, ego hic curabo. tu intus dicito
Mnesilochum adesse Bacchidi. Pist. Faciam ut iubes.—
#CHRYS# negotium hoc ad me adtinet aurarium.
mille et ducentos Philippos attulimus aureos
Epheso, quos hospes debuit nostro seni.
inde ego hodie aliquam machinabor machinam,
unde aurum efficiam amanti erili filio.
sed foris concrepuit nostra: quinam exit foras?

II.III
Nicobulus Ibo in Piraeum, uisam ecquae aduenerit
in portum ex Epheso nauis mercatoria.
nam meus formidat animus, nostrum tam diu
ibi desidere neque redire filium.
#CHRYS# Extexam ego illum pulchre iam, si di uolunt.
haud dormitandumst: opus est chryso Chrysalo.
adibo hunc, quem quidem ego hodie faciam hic arietem
Phrixi, itaque tondebo auro usque ad uiuam cutem.
seruos salutat Nicobulum Chrysalus.
#NIC# pro di immortales, Chrysale, ubi mist filius?
Chrys.quin tu salutem primum reddis quam dedi?
#NIC# salue. sed ubinamst Mnesilochus? Chrys. V.VIt, ualet.
#NIC# Venitne? Chrys. Venit. Nic. Euax, aspersisti aquam.
benene usque ualuit? Chrys. Pancratice atque athletice.
#NIC# quid hoc? qua causa eum in Ephesum miseram,
accepitne aurum ab hospite Archidemide?
#CHRYS# heu, cor meum et cerebrum, Nicobule, finditur,
istius hominis ubi fit quomque mentio.
tun hospitem illum nominas hostem tuom?
#NIC# quid ita, obsecro hercle? Chrys.quia edepol certo scio,
Volcanus, Luna, Sol, Dies, dei quattuor,
scelestiorem nullum inluxere alterum.
#NIC# Quamne Archidemidem? Chrys. Quam, inquam, Archidemidem.
#NIC# quid fecit? Chrys. quid non fecit? quin tu id me rogas?
primumdum infitias ire coepit filio,
negare se debere tibi triobulum.
continuo antiquom hospitem nostrum sibi
Mnesilochus aduocauit, Pelagonem senem;
eo praesente homini extemplo ostendit symbolum,
quem tute dederas, ad eum ut ferret, filio.
#NIC# quid ubi ei ostendit symbolum? Chrys. Infit dicere
adulterinum et non eum esse symbolum.
quotque innocenti ei dixit contumelias!
adulterare eum aibat rebus ceteris.
#NIC# habetin aurum? id mihi dici uolo.
#CHRYS# postquam quidem praetor recuperatores dedit,
damnatus demum, ui coactus reddidit
ducentos et mille Philippum. Nic. Tantum debuit.
#CHRYS# porro etiam ausculta pugnam quam uoluit dare.
#NIC# Etiamnest quid porro? Chrys. Em, accipitrina haec nunc erit.
#NIC# deceptus sum, Autolyco hospiti aurum credidi.
Chrys.quin tu audi. Nic. Immo ingenium auidi haud pernoram hospitis.
#CHRYS# postquam aurum abstulimus, in nauem conscendimus,
domi cupientes. forte ut adsedi in stega,
dum circumspecto, atque ego lembum conspicor
longum, strigorem maleficum exornarier.
#NIC# perii hercle, lembus ille mihi laedit latus.
#CHRYS# is erat communis cum hospite et praedonibus.
#NIC# Adeon me fuisse fungum, ut qui illi crederem,
cum mi ipsum nomen eius Archidemides
clamaret dempturum esse, si quid crederem?
#CHRYS# is lembus nostrae naui insidias dabat.
occepi ego obseruare eos quam rem gerant.
interea e portu nostra nauis soluitur.
ubi portu eximus, homines remigio sequi,
neque aues neque uenti citius. quoniam sentio
quae res gereretur, nauem extemplo statuimus.
quoniam uident nos stare, occeperunt ratem
turbare in portu. Nic. Edepol mortalis malos.
quid denique agitis? Chrys. Rursum in portum recipimus.
#NIC# sapienter factum a uobis. quid illi postea?
#CHRYS# Reuorsionem ad terram faciunt uesperi.
#NIC# Aurum hercle auferre uoluere: ei rei operam dabant.
#CHRYS# non me fefellit, sensi, eo exanimatus fui.
quoniam uidemus auro insidias fieri,
capimus consilium continuo; postridie
auferimus aurum omne illis praesentibus,
palam atque aperte, ut illi id factum sciscerent.
#NIC# scite hercle. cedo quid illi? Chrys. Tristes ilico,
quom extemplo a portu ire nos cum auro uident,
subducunt lembum capitibus quassantibus.
nos apud Theotimum omne aurum deposiuimus,
qui illic sacerdos est Dianae Ephesiae.
Nic.quis istic Theotimust? Chrys. Megalobuli filius,
qui nunc in Ephesost Ephesiis carissimus.
#NIC# ne ille hercle mihi sit multo tanto carior,
si me illo auro tanto circumduxerit.
Chrys.quin in eapse aede Dianai conditumst;
ibidem publicitus seruant. Nic. Occidistis me;
nimio hic priuatim seruaretur rectius.
sed nilne attulistis inde auri domum?
#CHRYS# immo etiam. uerum quantum attulerit nescio.
#NIC# quid? nescis? Chrys.quia Mnesilochus noctu clanculum
deuenit ad Theotimum, nec mihi credere
nec cuiquam in naui uoluit: eo ego nescio
quantillum attulerit; uerum haud permultum attulit.
#NIC# Etiam dimidium censes? Chrys. Non edepol scio;
uerum haud opinor. Nic. Fertne partem tertiam?
#CHRYS# non hercle opinor; uerum uerum nescio.
profecto de auro nil scio nisi nescio.
nunc tibimet illuc naui capiundumst iter,
ut illud reportes aurum ab Theotimo domum.
atque heus tu. Nic. quid uis? Chrys. Anulum gnati tui
facito ut memineris ferre. Nic. quid opust anulo?
Chrys.quia id signumst cum Theotimo, qui eum illi adferet,
ei aurum ut reddat. Nic. Meminero, et recte mones.
sed diuesne est istic Theotimus? Chrys. Etiam rogas?
quin auro habeat soccis subpactum solum?
#NIC# Cur ita fastidit? Chrys. Tantas diuitias habet;
nescit quid faciat auro. Nic. Mihi dederit uelim.
sed qui praesente id aurum Theotimo datumst?
#CHRYS# populo praesente: nullust Ephesi quin sciat.
#NIC# istuc sapienter saltem fecit filius,
cum diuiti homini id aurum seruandum dedit;
ab eo licebit quamuis subito sumere.
#CHRYS# immo em tantisper numquam te morabitur,
quin habeas illud quo die illuc ueneris.
#NIC# Censebam me effugisse a uita marituma,
ne nauigarem tandem hoc aetatis senex;
id mi haud, utrum uelim, licere intellego:
ita bellus hospes fecit Archidemides.
ubi nunc est ergo meus Mnesilochus filius?
#CHRYS# deos atque amicos iit salutatum ad forum.
#NIC# At ego hinc ad illum, ut conuenam quantum potest.—
#CHRYS# ille est oneratus recte et plus iusto uehit.
exorsa haec tela non male omnino mihi est:
ut amantem erilem copem facerem filium,
ita feci, ut auri quantum uellet sumeret,
quantum autem lubeat reddere ut reddat patri.
senex in Ephesum ibit aurum arcessere,
hic nostra agetur aetas in malacum modum,
siquidem hic relinquet neque secum abducet senex
med et Mnesilochum. quas ego hic turbas dabo!
sed quid futurumst, cum hoc senex resciuerit,
cum se excucurrisse illuc frustra sciuerit
nosque aurum abusos? quid mihi fiet postea?
credo hercle adueniens nomen mutabit mihi
facietque extemplo Crucisalum me ex Chrysalo.
aufugero hercle, si magis usus uenerit.
si ero reprehensus, macto ego illum infortunio:
si illi sunt uirgae ruri, at mihi tergum domist.
nunc ibo, erili filio hanc fabricam dabo
super auro amicaque eius inuenta Bacchide.—

III.I
Lydus Pandite atque aperite propere ianuam hanc Orci, obsecro.
nam equidem haud aliter esse duco, quippe quo nemo aduenit,
nisi quem spes reliquere omnes, esse ut frugi possiet.
Bacchides non Bacchides, sed bacchae sunt acerrumae.
apage istas a me sorores, quae hominum sorbent sanguinem.
omnis ad perniciem instructa domus opime atque opipare—
quae ut aspexi, me continuo contuli protinam in pedes.
egone ut haec conclusa gestem clanculum? ut celem patrem,
Pistoclere, tua flagitia aut damna aut desidiabula?
[quibus patrem et me teque amicosque omnes affectas tuos
ad probrum, damnum, flagitium appellere una et perdere.]
neque mei neque te tui intus puditumst factis quae facis,
quibus tuom patrem meque una, amicos, adfinis tuos
tua infamia fecisti gerulifigulos flagiti.
[nunc prius quam malum istoc addis, certumst iam dicam patri]
de me hanc culpam demolibor iam et seni faciam palam,
ut eum ex lutulento caeno propere hinc eliciat foras.—

III.II
Mnesilochus Multimodis meditatus egomet mecum sum, et ita esse arbitror:
homini amico, qui est amicus ita uti nomen possidet,
nisi deos ei nil praestare; id opera expertus sum esse ita.
nam ut in Ephesum hinc abii (hoc factumst ferme abhinc biennium)
ex Epheso huc ad Pistoclerum meum sodalem litteras
misi, amicam ut mi inueniret Bacchidem. illum intellego
inuenisse, ut seruos meus mi nuntiauit Chrysalus.
condigne is quam techinam de auro aduorsum meum fecit patrem,
ut mi amanti copia esset. [sed eccum uideo incedere.]
nam pol quidem meo animo ingrato homine nihil inpensiust;
malefactorem amitti satius quam relinqui beneficum;
nimio inpendiosum praestat te quam ingratum dicier:
illum laudabunt boni, hunc etiam ipsi culpabunt mali.
qua me causa magis cum cura esse aecum, obuigilatost opus.
nunc, Mnesiloche, specimen specitur, nunc certamen cernitur,
sisne necne ut esse oportet, malus, bonus quoiuis modi,
iustus iniustus, malignus largus, comis incommodus.
caue sis te superare seruom siris faciundo bene.
utut eris, moneo, haud celabis. sed eccos uideo incedere
patrem sodalis et magistrum. hinc auscultabo quam rem agant.

III.III
Lydus Nunc experiar, sitne aceto tibi cor acre in pectore.
sequere. Philoxenus Quo sequar? quo ducis nunc me? Lyd. Ad illam quae tuom
perdidit, pessum dedit tibi filium unice unicum.
#PHIL# heia, Lyde, leniter qui saeuiunt sapiunt magis.
minus mirandumst, illaec aetas si quid illorum facit,
quam si non faciat. feci ego istaec itidem in adulescentia.
Lyd. Ei mihi, ei mihi, istaec illum perdidit assentatio.
nam absque te esset, ego illum haberem rectum ad ingenium bonum:
nunc propter te tuamque prauos factus est fiduciam
Pistoclerus. Mnes. Di immortales, meum sodalem hic nominat.
quid hoc negoti est, Pistoclerum Lydus quod erum tam ciet?
#PHIL# paulisper, Lyde, est libido homini suo animo obsequi;
iam aderit tempus, cum sese etiam ipse oderit. morem geras;
dum caueatur, praeter aequom ne quid delinquat, sine.
Lyd. Non sino, neque equidem illum me uiuo corrumpi sinam.
sed tu, qui pro tam corrupto dicis causam filio,
eademne erat haec disciplina tibi, cum tu adulescens eras?
nego tibi hoc annis uiginti fuisse primis copiae,
digitum longe a paedagogo pedem ut efferres aedibus.
ante solem exorientem nisi in palaestram ueneras,
gymnasi praefecto haud mediocris poenas penderes.
id quom optigerat, hoc etiam ad malum accersebatur malum:
et discipulus et magister perhibebantur improbi.
ibi cursu luctando hasta disco pugilatu pila
saliendo sese exercebant magis quam scorto aut sauiis:
ibi suam aetatem extendebant, non in latebrosis locis.
inde de hippodromo et palaestra ubi reuenisses domum,
cincticulo praecinctus in sella apud magistrum adsideres
cum libro: cum legeres, si unam peccauisses syllabam,
fieret corium tam maculosum quam est nutricis pallium.
Mnes. Propter me haec nunc meo sodali dici discrucior miser;
innocens suspicionem hanc sustinet causa mea.
#PHIL# alii, Lyde, nunc sunt mores. Lyd. Id equidem ego certo scio.
nam olim populi prius honorem capiebat suffragio,
quam magistro desinebat esse dicto oboediens;
at nunc, prius quam septuennis est, si attingas eum manu,
extemplo puer paedagogo tabula disrumpit caput.
cum patrem adeas postulatum, puero sic dicit pater:
'noster esto, dum te poteris defensare iniuria.'
prouocatur paedagogus: 'eho senex minimi preti,
ne attigas puerum istac causa, quando fecit strenue.'
[it magister quasi lucerna uncto expretus linteo.]
itur illinc iure dicto. hocine hic pacto potest
inhibere imperium magister, si ipsus primus uapulet?
Mnes. Acris postulatio haec est. cum huius dicta intellego,
mira sunt ni Pistoclerus Lydum pugnis contudit.
Lyd. Sed quis hic est, quem astantem uideo ante ostium? o Philoxene,
deos propitios me uidere quam illum <haud> mauellem mihi.
#PHIL# quis illic est? Lyd. Mnesilochus, gnati tui sodalis [Pistocleri].
haud consimili ingenio atque ille est qui in lupanari accubat.
fortunatum Nicobulum, qui illum produxit sibi.
#PHIL# saluos sis, Mnesiloche, saluom te aduenire gaudeo.
Mnes. Di te ament, Philoxene. Lyd. Hic enim rite productust patri:
in mare it, rem familiarem curat, custodit domum,
obsequens oboediensque est mori atque imperiis patris.
hic sodalis Pistoclero iam puer puero fuit;
triduom non interest aetatis uter maior siet:
uerum ingenium plus triginta annis maiust quam alteri.
#PHIL# caue malo et compesce in illum dicere iniuste. Lyd. Tace,
stultus es qui illi male aegre patere dici qui facit.
[nam illum meum malum promptare malim quam peculium.
#PHIL# quidum? Lyd.quia, malum si promptet, in dies faciat minus.]
Mnes. quid sodalem meum castigas, Lyde, discipulum tuom?
Lyd. Periit tibi sodalis. Mnes. Ne di sirint. Lyd. Sic est ut loquor.
quin ego cum peribat uidi, non ex audito arguo.
Mnes. quid factum est? Lyd. Meretricem indigne deperit. #M# non tu taces?
Lyd. Atque acerrume aestuosam: absorbet ubi quemque attigit.
#M# ubi ea mulier habitat? L. Hic. #M. unde eam esse aiunt? L. Ex Samo.
#M# Quae uocatur? L. Bacchis. #M# erras, Lyde: ego omnem rem scio
quem ad modumst. tu Pistoclerum falso atque insontem arguis.
nam ille amico et beneuolenti suo sodali sedulo
rem mandatam exsequitur. ipsus neque amat nec tu creduas.
Lyd. Itane oportet rem mandatam gerere amici sedulo,
ut ipsus in gremio osculantem mulierem teneat sedens?
nullon pacto res mandata potest agi, nisi identidem
manus ferat <ei> ad papillas, labra ab labris nusquam auferat?
nam alia memorare quae illum facere uidi dispudet:
cum manum sub uestimenta ad corpus tetulit Bacchidi
me praesente, neque pudere quicquam. quid uerbis opust?
mihi discipulus, tibi sodalis periit, huic filius;
nam ego illum periisse dico quoi quidem periit pudor.
[quid opust uerbis? si opperiri uellem paulisper modo,
ut † opinor illius inspectandi mi esset maior copia,
plus uiderem quam deceret, quam me atque illo aequom foret.]
Mnes. Perdidisti me, sodalis. egone ut illam mulierem
capitis non perdam? perire me malis malim modis.
satin ut quem tu habeas fidelem tibi aut cui credas nescias?
Lyd. Viden ut aegre patitur gnatum esse corruptum tuom,
suom sodalem, ut ipsus sese cruciat aegritudine?
#PHIL# mnesiloche, hoc tecum oro, ut illius animum atque ingenium regas;
serua tibi sodalem et mihi filium. Mnes. Factum uolo.
Lyd. Melius esset, me quoque una si cum illo relinqueres.
#PHIL# adfatim est. Lyd. Mnesiloche, cura, ei, concastiga hominem probe,
qui dedecorat te, me amicosque alios flagitiis suis.
#PHIL# in te ego hoc onus omne impono. Lyde, sequere hac me. L. Sequor.—

III.IV
Mnes. Inimiciorem nunc utrum credam magis
sodalemne esse an Bacchidem, incertum admodumst.
illum exoptauit potius? habeat. optumest.
ne illa illud hercle cum malo fecit suo;
nam mihi diuini numquam quisquam creduat,
ni ego illam exemplis plurumis planeque—amo.
ego faxo hau dicet nactam quem derideat.
nam iam domum ibo atque—aliquid surrupiam patri.
id isti dabo. ego istanc multis ulciscar modis.
adeo ego illam cogam usque ut mendicet—meus pater.
sed satine ego animum mente sincera gero,
qui ad hunc modum haec hic quae futura fabulor?
amo hercle opino, ut pote quod pro certo sciam.
uerum quam illa umquam de mea pecunia
ramenta fiat plumea propensior,
mendicum malim mendicando uincere.
numquam edepol uiua me inridebit. nam mihi
decretumst renumerare iam omne aurum patri.
igitur mi inani atque inopi subblandibitur
tum quom blandiri nihilo pluris referet,
quam si ad sepulcrum mortuo narres logos.
[sed autem quam illa umquam meis opulentiis
ramenta fiat grauior aut propensior,
mori me malim excruciatum inopia.]
profecto stabilest me patri aurum reddere.
eadem exorabo, Chrysalo causa mea
pater ne noceat, neu quid ei suscenseat
mea causa de auro quod eum ludificatus est;
nam illi aequomst me consulere, qui causa mea
mendacium ei dixit. uos me sequimini.—

III.u
Pistoclerus Rebus aliis anteuortar, Bacchis, quae mandas mihi:
Mnesilochum ut requiram atque ut eum mecum ad te adducam simul.
nam illud animus meus miratur, si a me tetigit nuntius,
quid remoretur. ibo ut uisam huc ad eum, si forte est domi.

III.ui
Mnesilochus Reddidi patri omne aurum. nunc ego illam me uelim
conuenire, postquam inanis sum, contemptricem meam.
sed ueniam mihi quam grauate pater dedit de Chrysalo;
uerum postremo impetraui, ut ne quid ei suscenseat.
Pist. Estne hic meus sodalis? Mnes. Estne hic hostis, quem aspicio, meus?
Pist. Certe is est. Mnes. Is est. Pist. Adibo contra et contollam gradum.
saluos sis, Mnesiloche. Mnes. Salue. Pist. Saluos quom peregre aduenis,
cena detur. Mnes. Non placet mi cena quae bilem mouet.
Pist. Numquae aduenienti aegritudo obiecta est? Mnes. Atque acerruma.
Pist. Vnde? Mnes. Ab homine quem mi amicum esse arbitratus sum antidhac.
Pist. Multi more isto atque exemplo uiuont, quos cum censeas
esse amicos, reperiuntur falsi falsimoniis,
lingua factiosi, inertes opera, sublesta fide.
nullus est quoi non inuideant rem secundam optingere;
sibi ne inuideatur, ipsi ignauia recte cauent.
Mnes. Edepol ne tu illorum mores perquam meditate tenes.
sed etiam unum hoc: ex ingenio malo malum inueniunt suo:
nulli amici sunt, inimicos ipsi in sese omnis habent.
ei se cum frustrantur, frustrari alios stolidi existumant.
sicut est hic, quem esse amicum ratus sum atque ipsus sum mihi:
ille, quod in se fuit, accuratum habuit quod posset mali
faceret in me, inconciliaret copias omnis meas.
Pist. Improbum istunc esse oportet hominem. Mnes. Ego ita esse arbitror.
Pist. Obsecro hercle loquere, quis is est. Mnes. Beneuolens uiuit tibi.
nam ni ita esset, tecum orarem ut ei quod posses mali
facere faceres. Pist. Dic modo hominem qui sit: si non fecero
ei male aliquo pacto, me esse dicito ignauissimum.
Mnes. Nequam homost, uerum hercle amicus est tibi. Pist. Tanto magis
dic quis est; nequam hominis ego parui pendo gratiam.
Mnes. Video non potesse quin tibi eius nomen eloquar.
Pistoclere, perdidisti me sodalem funditus.
Pist. quid istuc est? Mnes. quid est? misine ego ad te ex Epheso epistulam
super amica, ut mi inuenires? Pist. Fateor factum, et repperi.
Mnes. quid? tibi non erat meretricum aliarum Athenis copia
quibuscum haberes rem, nisi cum illa quam ego mandassem tibi
occiperes tute † amare et mi ires consultum male?
Pist. Sanun es? Mnes. Rem repperi omnem ex tuo magistro. ne nega.
perdidisti me. Pist. Etiamne ultro tuis me prolectas probris?
Mnes. quid? amas Bacchidem? Pist. Duas ergo hic intus eccas Bacchides.
#M# quid? duas? P. atque ambas sorores. #M# loqueris nunc nugas sciens.
Pist. Postremo, si pergis paruam mihi fidem arbitrarier,
tollam ego ted in collum atque intro hinc auferam. #M# immo ibo, mane.
Pist. Non maneo, neque tu me habebis falso suspectum. #M# sequor.—

IV.I
Parasitus Parasitus ego sum hominis nequam atque improbi,
militis, qui amicam secum auexit ex Samo.
nunc me ire iussit ad eam et percontarier,
utrum aurum reddat anne eat secum semul.
tu dudum, puere, cum illac usque isti semul:
quae harum sunt aedes, pulta. adi actutum ad fores.
recede hinc dierecte. ut pulsat propudium!
comesse panem tris pedes latum potes,
fores pultare nescis. ecquis in aedibust?
heus, ecquis hic est? ecquis hoc aperit ostium?
ecquis exit?

IV.II
    Pistoclerus quid istuc? quae istaec est pulsatio?
* quae te mala crux agitat, qui ad istunc modum
alieno uiris tuas extentes ostio?
fores paene exfregisti. quid nunc uis tibi?
#PAR# adulescens, salue. Pist. Salue. sed quem quaeritas?
#PAR# bacchidem. Pist. Vtram ergo? Par. Nil scio nisi Bacchidem.
paucis: me misit miles ad eam Cleomachus,
uel ut ducentos Philippos reddat aureos
uel ut hinc in Elatiam hodie eat secum semul.
Pist. Non it. negat se ituram. abi et renuntia.
alium illa amat, non illum. duc te ab aedibus.
#PAR# nimis iracunde. Pist. At scin quam iracundus siem?
ne tibi hercle haud longe est os ab infortunio,
ita dentifrangibula haec meis manibus gestiunt.
#PAR# cum ego huius uerba interpretor, mihi cautiost,
ne nucifrangibula excussit ex malis meis.
tuo ego istaec igitur dicam illi periculo.
Pist. quid ais tu? Par. Ego istuc illi dicam. Pist. Dic mihi,
quis tu es? Par. Illius sum integumentum corporis.
Pist. Nequam esse oportet cui tu integumentum improbu's.
#PAR# sufflatus ille huc ueniet. Pist. Dirrumptum uelim.
#PAR# numquid uis? Pist. Abeas. celeriter factost opus.
#PAR# Vale, dentifrangibule.—Pist. Et tu, integumentum, uale.
in eum nunc haec res uenit locum, ut quid consili
dem meo sodali super amica nesciam,
qui iratus renumerauit omne aurum patri,
neque nummus ullust qui reddatur militi.
sed huc concedam, nam concrepuerunt fores.
Mnesilochus eccum maestus progreditur foras.

IV.III
Mnesilochus Petulans, proteruo iracundo animo, indomito incogitato,
sine modo et modestia sum, sine bono iure atque honore,
incredibilis imposque animi, inamabilis inlepidus uiuo,
maleuolente ingenio natus. postremo id mi est quod uolo
ego esse aliis. credibile hoc est?
nequior nemost neque indignior quoi
di bene faciant neque quem quisquam
homo aut amet aut adeat.
inimicos quam amicos aequomst med habere,
malos quam bonos par magis me iuuare.
omnibus probris, quae improbis uiris
digna sunt, dignior nullus est homo;
qui patri reddidi omne aurum amans, <mihi>
quod fuit prae manu. sumne ego homo miser?
perdidi me simulque operam Chrysali.
Pi. Consolandus hic mist, ibo ad eum.
Mnesiloche, quid fit? Mn. Perii.
Pi. Di melius faciant. Mn. Perii.
Pi. Non taces, insipiens? Mn. Taceam?
Pi. Sanus satis non es. Mn. Perii.
multa mala mi in pectore nunc acria atque acerba eueniunt.
criminin me habuisse fidem? immerito tibi iratus fui.
Pi. Heia, bonum habe animum. Mn. unde habeam? mortuos pluris pretist
quam ego sum. Pi. Militis parasitus uenerat modo aurum petere hinc,
eum ego meis dictis malis his foribus atque hac <platea abegi>;
reppuli, reieci hominem. Mn. quid mi id prodest? <quom ipse ueniet,>
quid faciam? nil habeo miser. ille quidem hanc abducet, scio.
Pi. #S# mihi sit, non pollicear. Mn. Scio, dares, noui <tuom>.
sed nisi ames, non habeam tibi fidem tantam; <eo quod amas tamen>
nunc agitas sat tute tuarum rerum; <sin liber sies>
egone ut opem mi ferre posse putem inopem te? <non potest>.
Pi. Tace modo: deus respiciet nos aliquis. Mn. Nugae. <uale>.
P. Mane. #M# quid est? P. Tuam copiam eccam Chrysalum uideo. <tace.>

IV.IV
Chrysalus Hunc hominem decet auro expendi, huic decet statuam statui ex auro;
nam duplex hodie facinus feci, duplicibus spoliis sum adfectus.
erum maiorem meum ut ego hodie lusi lepide, ut ludificatust.
callidum senem callidis dolis
compuli et perpuli, mi omnia ut crederet.
nunc amanti ero filio senis,
quicum ego bibo, quicum edo et amo,
regias copias aureasque optuli,
ut domo sumeret neu foris quaereret.
non mihi isti placent Parmenones, Syri,
qui duas aut tris minas auferunt eris.
nequius nil est quam egens consili seruos, nisi
habet multipotens pectus:
ubicumque usus siet, pectore expromat suo.
nullus frugi esse potest homo,
nisi qui et bene et male facere tenet.
improbis cum improbus sit, harpaget furibus,
furetur quod queat,
uorsipellem frugi conuenit esse hominem,
pectus quoi sapit: bonus sit bonis, malus sit malis;
utcumque res sit, ita animum habeat.
sed lubet scire quantum aurum erus sibi
dempsit et quid suo reddidit patri.
si frugi est, Herculem fecit ex patre:
decimam partem ei dedit, sibi nouem abstulit.
sed quem quaero optume eccum obuiam mihi est.
num qui nummi exciderunt, ere, tibi,
quod sic terram optuere?
quid uos maestos tam tristesque esse conspicor?
non placet nec temere est etiam. quin mihi respondetis?
Mnes. Chrýsale, occidi. Chrys. Fortassis tu auri dempsisti parum?
Mnes. Quam, malum, parum? immo uero nimio minus multo parum.
#CHRYS# quid igitur, stulte? <an tu,> quoniam occasio ad eam rem fuit
mea uirtute parta, ut quantum uelles tantum sumeres,
sic hoc digitulis duobus sumebas primoribus?
an nescibas quam eius modi homini raro tempus se daret?
Mnes. Erras. Chrys. At quidem tute errasti, cum parum immersti ampliter.
Mnes. Pol tu quam nunc med accuses magis, si magis rem noueris.
occidi. Chrys. Animus iam istoc dicto plus praesagitur mali.
Mnes. Perii. Chrys. quid ita? Mnes.quia patri omne cum ramento reddidi.
#CHRYS# Reddidisti? #M# Reddidi. #C# Omnene? #M# oppido. #C# Occisi sumus.
qui in mentem uenit tibi istuc facinus facere tam malum?
Mnes. Bacchidem atque hunc suspicabar propter crimen, Chrysale,
mi male consuluisse: ob eam rem omne aurum iratus reddidi
meo patri. Chrys. quid, ubi reddebas aurum, dixisti patri?
Mnes. #M# id aurum accepisse extemplo ab hospite Archidemide. Chrys. Em,
istoc dicto dedisti hodie in cruciatum Chrysalum;
nam ubi me aspiciet, ad carnuficem rapiet continuo senex.
Mnes. Ego patrem exoraui. Chrys. Nempe ergo hoc ut faceret quod loquor?
Mnes. Immo tibi ne noceat neu quid ob eam rem suscenseat;
atque aegre impetraui. nunc hoc tibi curandumst, Chrysale.
#CHRYS# quid uis curem? Mnes. Vt ad senem etiam alteram facias uiam.
compara, fabricare finge quod lubet, conglutina,
ut senem hodie doctum docte fallas aurumque auferas.
#CHRYS# Vix uidetur fieri posse. Mnes. Perge, ac facile ecfeceris.
#CHRYS# Quam, malum, facile, quem mendaci prendit manufesto modo?
quem si orem ut mihi nil credat, id non ausit credere.
Mnes. Immo si audias quae dicta dixit me aduersum tibi.
#CHRYS# quid dixit? Mnes. #S# tu illum solem sibi solem esse diceres,
se illum lunam credere esse et noctem qui nunc est dies.
#CHRYS# Emungam hercle hominem probe hodie, ne id nequiquam dixerit.
Mnes. Nunc quid nos uis facere? Chrys. enim nil nisi ut ametis impero.
ceterum quantum lubet me poscitote aurum: ego dabo.
quid mihi refert Chrysalo esse nomen, nisi factis probo?
sed nunc quantillum usust auri tibi, Mnesiloche? dic mihi.
Mnes. Militi nummis ducentis iam usus est pro Bacchide.
#CHRYS# Ego dabo. Mnes. Tum nobis opus est sumptu. #C# Ah, placide uolo
unum quidque agamus: hoc ubi egero, tum istuc agam.
de ducentis nummis primum intendam ballistam in senem;
ea ballista si peruortam turrim et propugnacula,
recta porta inuadam extemplo in oppidum anticum et uetus:
si id capso, geritote amicis uostris aurum corbibus,
sicut animus sperat. Pist. Apud test animus noster, Chrysale.
#CHRYS# nunc tu abi intro, Pistoclere, ad Bacchidem, atque ecfer cito
Pist. quid? #C# Stilum, ceram et tabellas, linum. P. Iam faxo hic erunt.—
Mnes. quid nunc es facturus? id mihi dice. Chrys. Coctumst prandium?
uos duo eritis atque amica tua erit tecum tertia?
Mnes. Sicut dicis. Chrys. Pistoclero nulla amica est? #M# immo adest.
alteram ille amat sororem, ego alteram, ambas Bacchides.
#CHRYS# quid tu loquere? Mnes. Hoc, ut futuri sumus. Chrys. V.Ist biclinium
uobis stratum? Mnes. quid id exquaeris? Chrys. Res itast, dici uolo.
nescis quid ego acturus sim nec facinus quantum exordiar.
Mnes. Cedo manum ac subsequere propius me ad fores. intro inspice.
#CHRYS# Euax, nimis bellus atque ut esse maxume optabam locus.
Pist. Quae imperauisti. imperatum bene bonis factum ilicost.
#CHRYS# quid parasti? Pist. Quae parari tu iussisti omnia.
#CHRYS# Cape stilum propere et tabellas tu has tibi. Mnes. quid postea?
#CHRYS# Quod iubebo scribito istic. nam propterea <te> uolo
scribere, ut pater cognoscat litteras quando legat.
scribe. Mnes. quid scribam? Chrys. Salutem tuo patri uerbis tuis.
Pist. quid si potius morbum mortem scribat? id erit rectius.
#C# Ne interturba. #M# iam imperatum in cera inest. #C# Dic quem ad modum.
Mnes. 'Mnesilochus salutem dicit suo patri.' Chrys. Adscribe hoc cito:
'Chrysalus mihi usque quaque loquitur nec recte, pater,
quia tibi aurum reddidi et quia non te fraudauerim.'
Pist. Mane dum scribit. Chrys. Celerem oportet esse amatoris manum.
P. Atque † idem hercle em perdundum magis quam ad scribundumst cito.
#M# loquere. hoc scriptumst. #C# 'Nunc, pater mi, proin tu ab eo ut caueas tibi,
sycophantias componit, aurum ut abs ted auferat;
et profecto se ablaturum dixit.' plane adscribito.
Mnes. Dic modo. Chrys. 'Atque id pollicetur se daturum aurum mihi,
quod dem scortis quodque in lustris comedim congraecem, pater.
sed, pater, uide ne tibi hodie uerba det: quaeso caue.'
#M# loquere porro. #C# Adscribe dum etiam. #M# loquere quid scribam modo.
#CHRYS# 'Sed, pater, quod promisisti mihi, te quaeso ut memineris,
ne illum uerberes; uerum apud te uinctum adseruato domi.'
cedo tu ceram ac linum actutum. age obliga, obsigna cito.
Mnes. Obsecro, quid istis ad istunc usust conscriptis modum,
ut tibi ne quid credat atque ut uinctum te adseruet domi?
Chrys.quia mi ita lubet. potin ut cures te atque ut ne parcas mihi?
mea fiducia opus conduxi et meo periclo rem gero.
Mnes. Aequom dicis. #C# Cedo tabellas. #M# accipe. #C# Animum aduortite.
Mnesiloche et tu, Pistoclere, iam facite in biclinio
cum amica sua uterque accubitum eatis, ita negotiumst,
atque ibidem ubi nunc sunt lecti strati potetis cito.
Pist. Numquid aliud? Chrys. Hoc, atque etiam: ubi erit accubitum semel,
ne quoquam exsurgatis, donec a me erit signum datum.
Pist. O imperatorem probum! Chrys. Iam bis bibisse oportuit.
Mnes. Fugimus.—Chrys. Vos uostrum curate officium, ego efficiam meum.

IV.u
insanum magnum molior negotium,
metuoque ut hodie possiem emolirier.
sed nunc truculento mi atque saeuo usus senest;
nam non conducit huic sycophantiae
senem tranquillum esse ubi me aspexerit.
uersabo ego illum hodie, si uiuo, probe.
tam frictum ego illum reddam quam frictum est cicer.
adambulabo ad ostium, ut, quando exeat,
extemplo aduenienti ei tabellas dem in manum.

IV.VI
Nicobulus Nimium illaec res est magnae diuidiae mihi,
supterfugisse sic mihi hodie Chrysalum.
#CHRYS# saluos sum, iratus est senex. nunc est mihi
adeundi ad hominem tempus. Nic.quis loquitur prope?
atque hic quidem, opinor, Chrysalust. Chrys. Accessero.
#NIC# Bone serue, salue. quid fit? quam mox nauigo
in Ephesum, ut aurum repetam ab Theotimo domum?
taces? per omnis deos adiuro, ut ni meum
gnatum tam amem atque ei facta cupiam quae is uelit,
ut tua iam uirgis latera lacerentur probe
ferratusque in pistrino aetatem conteras.
omnia resciui scelera ex Mnesilocho tua.
#CHRYS# Men criminatust? optimest: ego sum malus,
ego sum sacer, scelestus. specta rem modo;
ego uerbum faciam <nullum>. Nic. Etiam, carnufex,
minitare? Chrys. Nosces tu illum actutum qualis sit.
nunc has tabellas ferre me iussit tibi.
orabat, quod istic esset scriptum ut fieret.
#NIC# Cedo. Chrys. Nosce signum. Nic. Noui. ubi ipse est? Chrys. Nescio.
nil iam me oportet scire. oblitus sum omnia.
scio me esse seruom. nescio etiam id quod scio.
nunc ab trasenna hic turdus lumbricum petit;
pendebit hodie pulcre, ita intendi tenus.
#NIC# Mane dum parumper; iam exeo ad te, Chrysale.—
#CHRYS# Vt uerba mihi dat, ut nescio quam rem gerat.
seruos arcessit intus qui me uinciant.
bene nauis agitatur, pulcre haec confertur ratis.
sed conticiscam, nam audio aperiri fores.

IV.VII
#NIC# Constringe tu illi, Artamo, actutum manus.
#CHRYS# quid feci? Nic. Impinge pugnum, si muttiuerit.
quid hae locuntur litterae? Chrys. quid me rogas?
ut ab illo accepi, ad te obsignatas attuli.
#NIC# Eho tu, * loquitatusne es gnato meo
male per sermonem, quia mi id aurum reddidit,
et te dixisti id aurum ablaturum tamen
per sycophantiam? Chrys. Egone istuc dixi? Nic. Ita.
Chrys.quis homost qui dicat me dixisse istuc? Nic. Tace,
nullus homo dicit: hae tabellae te arguont,
quas tu attulisti. em hae te uinciri iubent.
#CHRYS# Aha, Bellorophontem tuos me fecit filius:
egomet tabellas tetuli ut uincirer. sine.
#NIC# propterea hoc facio, ut suadeas gnato meo
ut pergraecetur tecum, teruenefice.
#CHRYS# O stulte, stulte, nescis nunc uenire te;
atque in eopse adstas lapide, ut praeco praedicat.
#NIC# Responde: quis me uendit? Chrys. Quem di diligunt
adulescens moritur, dum ualet sentit sapit.
hunc si ullus deus amaret, plus annis decem,
plus iam uiginti mortuom esse oportuit:
terrai odium ambulat, iam nil sapit
nec sentit, tantist quantist fungus putidus.
#NIC# Tun terrae me odium esse autumas? abducite hunc
intro atque adstringite ad columnam fortiter.
numquam auferes hinc aurum. Chrys. at qui iam dabis.
#NIC# dabo? Chrys. Atque orabis me quidem ultro ut auferam,
cum illum rescisces criminatorem meum
quanto in periclo et quanta in pernicie siet.
tum libertatem Chrysalo largibere;
ego adeo numquam accipiam. Nic. Dic, scelerum caput,
dic, quo in periclo est meus Mnesilochus filius?
#CHRYS# sequere hac me, faxo iam scies. Nic. Quo gentium?
#CHRYS# Tres unos passus. Nic. Vel decem. Chrys. Agedum tu, Artamo,
forem hanc pauxillum aperi; placide, ne crepa;
sat est. accede huc tu. uiden conuiuium?
#NIC# Video exaduorsum Pistoclerum et Bacchidem.
Chrys.qui sunt in lecto illo altero? Nic. Interii miser.
#CHRYS# nouistine hominem? Nic. Noui. Chrys. Dic sodes mihi,
bellan uidetur specie mulier? Nic. Admodum.
#CHRYS# quid illam, meretricemne esse censes? Nic.quippini?
#CHRYS# Frustra es. Nic.quis igitur obsecrost? Chrys. Inueneris.
ex me quidem hodie numquam fies certior.

IV.VIII
Cleomachus Meamne hic Mnesilochus, Nicobuli filius,
per uim ut retineat mulierem? quae haec factiost?
Nic.quis illest? Chrys. Per tempus hic uenit miles mihi.
#CLEOM# non me arbitratur militem, sed mulierem,
qui me meosque non queam defendere.
nam neque Bellona mi umquam neque Mars creduat,
ni illum exanimalem faxo, si conuenero,
niue exheredem fecero uitae suae.
#NIC# Chrysale, quis ille est qui minitatur filio?
#CHRYS# Vir hic est illius mulieris quacum accubat.
#NIC# quid, uir? Chrys. Vir, inquam. Nic. Nuptanest illa, obsecro?
#CHRYS# scies haud multo post. Nic. Oppido interii miser.
#CHRYS# quid nunc? scelestus tibi uidetur Chrysalus?
age nunc uincito me, auscultato filio.
dixin tibi ego illum inuenturum te qualis sit?
#NIC# quid nunc ego faciam? Chrys. Iube sis me exsolui cito;
nam ni ego exsoluor, iam manufesto hominem opprimet.
#CLEOM# nihil est lucri quod me hodie facere mauelim,
quam illum cubantem cum illa opprimere, ambo ut necem.
#CHRYS# Audin quae loquitur? quin tu me exsolui iubes?
#NIC# Exsoluite istum. perii, pertimui miser.
#CLEOM# Tum illam, quae corpus publicat uolgo suom,
faxo se haud dicat nactam quem derideat.
#CHRYS# pacisci cum illo paulula pecunia
potes. Nic. Pacisce ergo, obsecro, quid tibi lubet,
dum ne manifesto hominem opprimat neue enicet.
#CLEOM# nunc nisi ducenti Philippi redduntur mihi,
iam illorum ego animam amborum exsorbebo oppido.
#NIC# Em illuc pacisce, si potes; perge obsecro,
pacisce quid uis. Chrys. Ibo et faciam sedulo.
quid clamas? Cleom. V.I erus tuos est? Chrys. Nusquam. nescio.
uis tibi ducentos nummos iam promittier,
ut ne clamorem hic facias neu conuicium?
#CLEOM# nihil est quod malim. Chrys. Atque ut tibi mala multa ingeram?
#CLEOM# Tuo arbitratu. Nic. Vt subblanditur carnufex.
#CHRYS# pater hic Mnesilochi est; sequere, is promittet tibi.
tu aurum rogato; ceterum uerbum sat est.
#NIC# quid fit? Chrys. Ducentis Philippis rem pepigi. Nic. Ah, salus
mea, seruauisti me. quam mox dico 'dabo'?
#CHRYS# Roga hunc tu, tu promitte huic. Nic. Promitto, roga.
#CLEOM# ducentos nummos aureos Philippos probos
dabin? Chrys. 'Dabuntur' inque. responde. Nic. Dabo.
#CHRYS# quid nunc, impure? numquid debetur tibi?
quid illi molestu's? quid illum morte territas?
et ego te et ille mactamus infortunio.
si tibi est machaera, at nobis ueruinast domi:
qua quidem te faciam, si tu me inritaueris,
confossiorem soricina nenia.
iam dudum hercle equidem sentio, suspicio
quae te sollicitet: eum esse cum illa muliere.
#CLEOM# immo est quoque. Chrys. Ita me Iuppiter Iuno Ceres
Minerua † Latona Spes Opis Virtus Venus
Castor Polluces Mars Mercurius Hercules
Summanus Sol Saturnus dique omnes ament,
ut ille cum illa neque cubat neque ambulat
neque osculatur neque illud quod dici solet.
#NIC# Vt iurat! seruat me ille suis periuriis.
#CLEOM# ubi nunc Mnesilochus ergost? Chrys. Rus misit pater.
illa autem in arcem abiit aedem uisere
Mineruae. nunc apertast. i, uise estne ibi.
#CLEOM# Abeo ad forum igitur. Chrys. Vel hercle in malam crucem.
#CLEOM# hodie exigam aurum hoc? Chrys. Exige, ac suspende te:
ne supplicare <hunc> censeas <tibi>, nihili homo.—
ille est amotus. sine me (per te, ere, opsecro
deos immortales) ire huc intro ad filium.
#NIC# quid eo intro ibis? Chrys. Vt eum dictis plurumis
castigem, cum haec sic facta ad hunc faciat modum.
#NIC# immo oro ut facias, Chrysale, et ted opsecro,
caue parsis in eum dicere. Chrys. Etiam me mones?
satin est si plura ex me audiet hodie mala,
quam audiuit umquam Clinia ex Demetrio?—
#NIC# lippi illic oculi seruos est simillimus:
si non est, nolis esse neque desideres;
si est, abstinere quin attingas non queas.
nam ni illic hodie forte fortuna hic foret,
miles Mnesilochum cum uxore opprimeret sua
atque obtruncaret moechum manufestarium.
nunc quasi ducentis Philippis emi filium,
quos dare promisi militi: quos non dabo
temere etiam prius quam filium conuenero.
numquam edepol quicquam temere credam Chrysalo;
uerum lubet etiam mi has perlegere denuo:
aequomst tabellis consignatis credere.—
IV.Ix
Chrysalus Atridae duo fratres cluent fecisse facinus maxumum,
quom Priami patriam Pergamum diuina moenitum manu
armis, equis, exercitu atque eximiis bellatoribus
mille cum numero nauium decumo anno post subegerunt.
non pedibus termento fuit praeut ego erum expugnabo meum
sine classe sineque exercitu et tanto numero militum.
[cepi expugnaui amanti erili filio aurum ab suo patre.]
nunc prius quam huc senex uenit, libet lamentari dum exeat.
o Troia, o patria, o Pergamum, o Priame periisti senex,
qui misere male mulcabere quadringentis Philippis aureis.
nam ego has tabellas obsignatas consignatas quas fero
non sunt tabellae, sed equos quem misere Achiui ligneum.
[Epiust Pistoclerus: ab eo haec sumptae; Mnesilochus Sino est
relictus, ellum non in busto Achilli, sed in lecto accubat;
Bacchidem habet secum: ille olim habuit ignem qui signum daret,
hunc ipsum exurit; ego sum V.Ixes, cuius consilio haec gerunt.]
tum quae hic sunt scriptae litterae, hoc in equo insunt milites
armati atque animati probe. ita res successit mi usque adhuc.
atque hic equos non in arcem, uerum in arcam faciet impetum:
exitium excidium exlecebra fiet hic equos hodie auro senis.
nostro seni huic stolido, ei profecto nomen facio ego Ilio;
miles Menelaust, ego Agamemno, idem V.Ixes Lartius,
Mnesilochust Alexander, qui erit exitio rei patriae suae;
is Helenam auexit, cuia causa nunc facio obsidium Ilio.
nam illi itidem V.Ixem audiui, ut ego sum, fuisse et audacem et malum:
<in> dolis ego prensus sum, ille mendicans paene inuentus interiit,
dum ibi exquirit fata Iliorum; adsimiliter mi hodie optigit.
uinctus sum, sed dolis me exemi: item se ille seruauit dolis.
Ílio tria fuisse audiui fata quae illi forent exitio:
signum ex arce si periisset; alterum etiamst Troili mors;
tertium, cum portae Phrygiae limen superum scinderetur:
paria item tria eis tribus sunt fata nostro huic Ilio.
nam dudum primo ut dixeram nostro seni mendacium
et de hospite et de auro et de lembo, ibi signum ex arce iam abstuli.
iam duo restabant fata tunc, nec magis id ceperam oppidum.
post ubi tabellas ad senem detuli, ibi occidi Troilum,
cum censuit Mnesilochum cum uxore esse dudum militis.
[ibi uix me exsolui: id periclum adsimilo, V.Ixem ut praedicant
cognitum ab Helena esse proditum Hecubae; sed ut olim ille se
blanditiis exemit et persuasit se ut amitteret,
item ego dolis me illo extuli e periclo et decepi senem.]
post cum magnifico milite, urbes uerbis qui inermus capit,
conflixi atque hominem reppuli; dein pugnam conserui seni:
eum ego adeo uno mendacio deuici, uno ictu extempulo
cepi spolia. is nunc ducentos nummos Philippos militi,
quos dare se promisit, dabit.
nunc alteris etiam ducentis usus est, qui dispensentur
Ílio capto, ut sit mulsum qui triumphent milites.
[sed Priamus hic multo illi praestat: non quinquaginta modo,
quadringentos filios habet atque equidem omnis lectos sine probro:
eos ego hodie omnis contruncabo duobus solis ictibus.]
[nunc Priamo nostro si est quis emptor, comptionalem senem
uendam ego, uenalem quem habeo, extemplo ubi oppidum expugnauero.]
sed Priamum adstantem eccum ante portam uideo. adibo atque adloquar.
Nicobulus Quoianam uox prope me sonat? Chrys. O Nicobule. Nic. quid fit?
quid quod te misi, ecquid egisti? Chrys. Rogas? congredere. Nic. Gradior.
#CHRYS# Optumus sum orator. ad lacrumas coegi hominem castigando
maleque dictis, quae quidem quiui comminisci. Nic. quid ait? #C# Verbum
nullum fecit: lacrumans tacitus auscultabat quae ego loquebar;
tacitus conscripsit tabellas, obsignatas mi has dedit.
tibi me iussit dare, sed metuo, ne idem cantent quod priores.
nosce signum. estne eius? Nic. Noui. libet perlegere has. #C# Perlege.
nunc superum limen scinditur, nunc adest exitium Ílio,
turbat equos lepide ligneus. Nic. Chrysale, ades, dum ego has perlego.
#CHRYS# quid me tibi adesse opus est? N. Volo, [ut quod iubeo facias]
ut scias quae hic scripta sient.
#CHRYS# nil moror neque scire uolo.
#NIC# Tamen ades. Chrys. quid opust? Nic. Taceas:
quod iubeo id facias. Chrys. Adero.
#NIC# Euge litteras minutas. Chrys.qui quidem uideat parum;
uerum, qui satis uideat, grandes satis sunt. Nic. Animum aduortito igitur.
#CHRYS# nolo inquam. Nic. At uolo inquam. Chrys. quid opust? Nic. at enim id quod te iubeo facias.
#CHRYS# iustumst <ut> tuos tibi seruos tuo arbitratu seruiat.
#NIC# hoc age sis nunciam. #C# ubi lubet, recita: aurium operam tibi dico.
#NIC# Cerae quidem haud parsit neque stilo;
sed quidquid est, pellegere certumst.
'Pater, ducentos Philippos quaeso Chrýsalo
da, si esse saluom uis me aut uitalem tibi.'
malum quidem hercle magnum. Chrys. Tibi dico. Nic. quid est?
#CHRYS# non prius salutem scripsit? Nic. Nusquam sentio.
#CHRYS# non dabis, si sapies; uerum si das maxume,
ne ille alium gerulum quaerat, si sapiet, sibi:
nam ego non laturus sum, si iubeas maxume.
sat sic suspectus sum, cum careo noxia.
#NIC# Ausculta porro, dum hoc quod scriptumst perlego.
#CHRYS# inde a principio iam inpudens epistula est.
#NIC# 'Pudet prodire me ad te in conspectum, pater:
tantum flagitium te scire audiui meum,
quod cum peregrini cubui uxore militis.'
pol haud derides; nam ducentis aureis
Philippis redemi uitam ex flagitio tuam.
#CHRYS# nihil est illorum quin ego illi dixerim.
#NIC# 'Stulte fecisse fateor. sed quaeso, pater,
ne me, in stultitia si deliqui, deseras.
ego animo cupido atque oculis indomitis fui;
persuasumst facere quoius me nunc facti pudet.'
prius te cauisse ergo quam pudere aequom fuit.
#CHRYS# Eadem istaec uerba dudum illi dixi omnia.
#NIC# 'Quaeso ut sat habeas id, pater, quod Chrysalus
me obiurigauit plurumis uerbis malis,
et me meliorem fecit praeceptis suis,
ut te ei habere gratiam aequom sit bonam.'
#CHRYS# Estne istuc istic scriptum? Nic. Em specta, tum scies.
#CHRYS# Vt qui deliquit supplex est ultro omnibus.
#NIC# 'Nunc si me fas est obsecrare abs te, pater,
da mihi ducentos nummos Philippos, te obsecro.'
#CHRYS# ne unum quidem hercle, si sapis. Nic. Sine perlegam.
'ego ius iurandum uerbis conceptis dedi,
daturum id me hodie mulieri ante uesperum,
prius quam a me abiret. nunc, pater, ne perierem
cura atque abduce me hinc ab hac quantum potest,
quam propter tantum damni feci et flagiti.
caue tibi ducenti nummi diuidiae fuant;
sescenta tanta reddam, si uiuo, tibi.
uale atque haec cura'. quid nunc censes, Chrysale?
#CHRYS# nihil ego tibi hodie consili quicquam dabo,
neque ego haud committam ut, si quid peccatum siet,
fecisse dicas de mea sententia.
uerum, ut ego opinor, si ego in istoc sim loco,
dem potius aurum quam illum corrumpi sinam.
duae condiciones sunt: utram tu accipias uide:
uel ut aurum perdas uel ut amator perieret.
ego neque te iubeo neque ueto, neque suadeo.
#NIC# Miseret me illius. Chrys. Tuos est, non mirum facis.
si plus perdundum sit, periisse suauiust,
quam illud flagitium uolgo dispalescere.
#NIC# ne ille edepol Ephesi multo mauellem foret,
dum saluos esset, quam reuenisset domum.
quid ego istic? quod perdundumst properem perdere.
binos ducentos Philippos iam intus ecferam,
et militi quos dudum promisi miser
et istos. mane istic, iam exeo ad te, Chrysale.—
#CHRYS# Fit uasta Troia, scindunt proceres Pergamum.
sciui ego iam dudum fore me exitio Pergamo.
edepol qui me esse dicat cruciatu malo
dignum, ne ego cum illo pignus haud ausim dare;
tantas turbellas facio. sed crepuit foris:
ecfertur praeda ex Troia. taceam nunciam.
#NIC# Cape hoc tibi aurum, Chrysale, i, fer filio.
ego ad forum autem hinc ibo, ut soluam militi.
#CHRYS# non equidem accipiam. proin tu quaeras qui ferat.
nolo ego mihi credi. Nic. Cape uero, odiose facis.
#CHRYS# non equidem capiam. Nic. At quaeso. #C# Dico ut res se habet.
#NIC# Morare. Chrys. Nolo, inquam, aurum concredi mihi.
uel da aliquem qui seruet me. Nic. Ohe, odiose facis.
#CHRYS# Cedo, si necesse est. Nic. Cura hoc. iam ego huc reuenero.—
#CHRYS# Curatum est—esse te senem miserrumum.
hoc est incepta efficere pulcre: bellule
mi euenit, ut ouans praeda onustus incederem;
salute nostra atque urbe capta per dolum
domum reduco integrum omnem exercitum.
sed, spectatores, uos nunc ne miremini
quod non triumpho: peruolgatum est, nil moror;
uerum tamen accipientur mulso milites.
nunc hanc praedam omnem iam ad quaestorem deferam.—

IV.X
Philoxenus Quam magis in pectore meo foueo quas meus filius turbas turbet,
quam se ad uitam et quos ad mores praecipitem inscitus capessat,
magis curae est magisque adformido, ne is pereat neu corrumpatur.
scio, fui ego illa aetate et feci illa omnia, sed more modesto;
neque placitant mores quibus uideo uolgo <in> gnatos esse parentes:
[duxi, habui scortum, potaui, dedi, donaui, sed enim id raro.]
ego dare me meo gnato institui, ut animo obsequium sumere possit;
aequom esse puto, sed nimis nolo desidiae ei dare ludum.
nunc Mnesilochum, quod mandaui,
uiso ecquid eum ad uirtutem aut ad
frugem opera sua compulerit, sic
ut eum, si conuenit, scio fe-
cisse: eost ingenio natus.

V.I

#NICOBULUS#
quicumque ubi ubi sunt, qui fuerunt quique futuri sunt posthac
stulti, stolidi, fatui, fungi, bardi, blenni, buccones,
solus ego omnis longe antideo
stultitia et moribus indoctis.
perii, pudet: hocine me aetatis
ludos bis factum esse indigne?
magis quam id reputo, tam magis uror
quae meus filius turbauit.
perditus sum atque eradicatus
sum, omnibus exemplis excrucior.
omnia me mala consectantur,
omnibus exitiis interii.
chrysalus med hodie lacerauit,
chrysalus me miserum spoliauit:
is me scelus auro usque attondit
dolis doctis indoctum, ut lubitumst.
ita miles memorat meretricem esse
eam quam ille uxorem esse aiebat,
omniaque ut quidque actum est memorauit,
eam sibi hunc annum conductam,
relicuom id auri factum quod ego ei
stultissimus homo promisissem: hoc,
hoc est quo <cor> peracescit;
hoc est demum quod percrucior,
me hoc aetatis ludificari,
[immo edepol sic ludos factum]
cano capite atque alba barba
miserum me auro esse emunctum.
perii, hoc seruom meum non nauci facere esse ausum! atque ego, si alibi
plus perdiderim, minus aegre habeam minusque id mihi damno ducam.
#PHIL# certo hic prope me mihi nescio quis loqui uisust; sed quem uideo?
hic quidemst pater Mnesilochi. N. Euge, socium aerumnae et mei mali uideo.
Philoxene, salue. Phil. Et tu. unde agis? Nic. unde homo miser atque infortunatus.
P. At pol ego ibi sum, esse ubi miserum hominem decet atque infortunatum.
#NIC# igitur pari fortuna, aetate ut sumus, utimur. Phil. Sic est. sed tu,
quid tibist? Nic. Pol mihi par, idem est quod tibi.
#PHIL# numquid nam ad filium haec aegritudo attinet?
#NIC# admodum. Phil. Idem mihi morbus in pectorest.
#NIC# at mihi Chrýsalus optumus homo
perdidit filium, me atque rem omnem meam.
#PHIL# quid tibi ex filio nam, obsecro, aegrest? Nic. Scies:
id, perit cum tuo: ambo aeque amicas habent.
#PHIL# qui scis? Nic. Vidi Phil. Ei mihi, disperii.
#NIC# quid dubitamus pultare atque huc euocare ambos foras?
#PHIL# haud moror. Nic. Heus Bacchis, iube sis actutum aperiri fores,
nisi mauoltis fores et postes comminui securibus.

V.II
#BACCHIS# quis sonitu ac tumultu tanto nominat me atque pultat aedes?
#NIC# Ego atque hic. #BACCH# quid hoc est negoti nam, amabo?
quis has huc ouis adegit?
#NIC# Ouis nos uocant pessumae. Soror Pastor harum
dormit, quom haec eunt sic a pecu balitantes.
#BACCH# At pol nitent, haud sordidae uidentur ambae.
#SOR# attonsae hae quidem ambae usque sunt. Phil. Vt uidentur
deridere nos. Nic. Sine suo usque arbitratu.
#BACCH# Rerin ter in anno tu has tonsitari?
#SOR# pol hodie altera iam bis detonsa certo est.
#BACCH# Vetulae sunt, † thimiame. Sor. At bonas fuisse credo.
#BACCH# Viden limulis, obsecro, ut intuentur?
#SOR# ecastor sine omni arbitror malitia esse.
#PHIL# merito hoc nobis fit, qui quidem huc uenerimus.
#BACCH# Cogantur quidem intro. Sor. Haud scio quid eo opus sit,
quae nec lac nec lanam ullam habent. sic sine astent.
exsoluere quanti fuere, omnis fructus
iam illis decidit. non uides, ut palantes
solae liberae
grassentur? quin aetate credo esse mutas:
ne balant quidem, quom a pecu cetero absunt.
stultae atque haud malae uidentur.
#SOR# Reuortamur intro, soror. Nic. Ilico ambae
manete: haec oues uolunt uos.
#SOR# prodigium hoc quidemst: humana nos uoce appellant oues.
#NIC# haec oues uobis malam rem magnam, quam debent, dabunt.
#BACCH# si quam debes, te condono: tibi habe, numquam abs te petam.
sed quid est quapropter nobis uos malum minitamini?
#PHIL# quia nostros agnos conclusos istic esse aiunt duos.
#NIC# Et praeter eos agnos meus est istic clam mordax canis:
qui nisi nobis producuntur iam atque emittuntur foras,
arietes truces nos erimus, iam in uos incursabimus.
B. Soror, est quod te uolo secreto. #S# eho, amabo. N. Quo illaec abeunt?
#BACCH# senem illum tibi dedo ulteriorem, lepide ut lenitum reddas;
ego ad hunc iratum adgrediar, <si> possumus nos hos intro inlicere huc.
#S# Meum pensum ego lepide accurabo, quamquam odiost mortem amplexari.
B. Facito ut facias. #S# taceas. tu tuom facito: ego quod dixi haud mutabo.
#NIC# quid illaec illic in consilio duae secreto consultant?
#PHIL# quid ais tu, homo? Nic. quid me uis?
#PHIL# pudet dicere me tibi quiddam.
N. quid est quod pudeat? P. Sed amico homini tibi quod uolo credere certumst.
nihili sum. Nic. Istuc iam pridem scio. sed qui nihili es? id memora.
#PHIL# tactus sum uehementer uisco;
cor stimulo foditur. Nic. Pol tibi multo
aequius est coxendicem.
sed quid istuc est? etsi iam ego ipsus quid sit probe scire puto me;
uerum audire etiam ex te studeo. Phil. Viden hanc? Nic. Video. Phil. Haud mala est mulier.
#NIC# pol uero ista mala et tu nihili. Phil. quid multa? ego amo. Nic. An amas? Phil. ναὶ γάρ.
#NIC# Tun, homo putide, amator istac fieri aetate audes? Phil.qui non?
Nic.quia flagitium est. Phil. quid opust uerbis? meo filio non sum iratus,
neque te tuost aequom esse iratum: si amant, sapienter faciunt.
#BACCH# sequere hac. Nic. Eunt eccas tandem
probri perlecebrae et persuastrices.
quid nunc? etiam redditis nobis
filios et seruom? an ego experior
tecum uim maiorem? Phil. abin hinc?
non homo tu quidem es, qui istoc pacto tam lepidam inlepide appelles.
#BACCH# senex optime quantumst in terra, sine <me> hoc exorare abs te,
ut istuc delictum desistas tanto opere ire oppugnatum.
#NIC# ni abeas, quamquam tu bella es,
malum tibi magnum dabo iam. #BACCH# patiar,
non metuo, ne quid mihi doleat
quod ferias. Nic. Vt blandiloquast!
ei mihi, metuo. Sor. Hic magis tranquillust.
#BACCH# i hac mecum intro atque ibi, si quid uis,
filium concastigato.
N. Abin a me, scelus? B. Sine, mea pietas, te exorem. N. Exores tu me?
#S# Ego quidem ab hoc certe exorabo. P. Immo ego te oro, ut me intro abducas.
#SOR# lepidum te. Phil. At scin quo pacto me ad te intro abducas? Sor. Mecum ut sis.
#PHIL# omnia quae cupio commemoras.
#NIC# Vidi ego nequam homines, uerum te
neminem deteriorem. Phil. Íta sum.
#BACCH# i hac mecum intro, ubi tibi sit lepide uictibus, uino atque unguentis.
#NIC# satis, satis iam uostrist conuiui:
me nil paenitet ut sim acceptus:
quadringentis Philippis filius me et
Chrysalus circumduxerunt.
quem quidem ego ut non excruciem,
alterum tantum auri non meream.
#BACCH# quid tandem, si dimidium auri
redditur, in hac mecum intro? atque ut
eis delicta ignoscas. Phil. Faciet.
#NIC# Minime, nolo. nil moror, sine sic.
malo illos ulcisci ambo.
#PHIL# etiam tu, homo nihili? quod di dant boni caue culpa tua amissis:
dimidium auri datur: accipias, potesque et scortum accumbas.
#NIC# Egon ubi filius corrumpatur meus, ibi potem? Phil. Potandumst.
#NIC# Age iam, id ut ut est, etsi est dedecori, patiar, facere inducam animum:
egon, cum haec cum illo accubet, inspectem? #BACCH# immo equidem pol tecum accumbam,
te amabo et te amplexabor.
#NIC# Caput prurit, perii, uix negito.
#BACCH# non tibi uenit in mentem, amabo,
si dum uiuas tibi bene facias
tam pol id quidem esse haud perlonginquom,
neque, si hoc hodie amissis, post in
morte euenturum esse umquam?
N. quid ago? P. quid agas? rogitas etiam? N. Libet et metuo. B. quid metuis?
#NIC# ne obnoxius filio sim et seruo. #BACCH# Mel meum, amabo, etsi haec fiunt,
tuost: unde illum sumere censes, nisi quod tute illi dederis?
hanc ueniam illis sine te exorem. Nic. Vt terebrat! satin offirmatum
quod mihi erat, id me exorat?
tua sum opera et propter te improbior. #BACCH# neminis quam mea mauellem.
satin ego istuc habeo firmatum? Nic. Quod semel dixi haud mutabo.
#BACCH# it dies, ite intro accubitum,
filii uos exspectant intus. Nic. Quam quidem actutum emoriamur.
#S# Vesper hic est, sequimini. N. Ducite nos quo lubet tamquam quidem addictos.
#BACCH# lepide ipsi hi sunt capti, suis qui filiis fecere insidias.
Grex Hi senes nisi fuissent nihili iam inde ab adulescentia,
non hodie hoc tantum flagitium facerent canis capitibus;
neque adeo haec faceremus, ni antehac uidissemus fieri,
ut apud lenones riuales filiis fierent patres.
spectatores, uos ualere uolumus et clare adplaudere.

CAPTIUI

PROLOGUS

hos quos uidetis stare hic captiuos duos,
†illi qui astant, hi stant ambo, non sedent;
hoc uos mihi testes estis me uerum loqui.
senex qui hic habitat Hegio est huius pater.
sed is quo pacto seruiat suo sibi patri,
id ego hic apud uos proloquar, si operam datis.
seni huic fuerunt filii nati duo;
alterum quadrimum puerum seruos surpuit
eumque hinc profugiens uendidit in Alide
patri huius. iam hoc tenetis? * optume est.
negat hercle ille ultimus. accedito.
si non ubi sedeas locus est, est ubi ambules,
quando histrionem cogis mendicarier.
ego me tua causa, ne erres, non rupturus sum.
uos qui potestis ope uestra censerier,
accipite relicuom: alieno uti nil moror.
fugitiuos ille, ut dixeram ante, huius patri
domo quem profugiens dominum abstulerat uendidit.
is postquam hunc emit, dedit eum huic gnato suo
peculiarem, quia quasi una aetas erat.
hic nunc domi seruit suo patri, nec scit pater;
enim uero di nos quasi pilas homines habent.
rationem habetis, quo modo unum amiserit.
postquam belligerant Aetoli cum Aleis,
ut fit in bello, capitur alter filius:
medicus Menarchus emit ibidem in Alide.
coepit captiuos commercari hic Aleos,
si quem reperire possit qui mutet suom,
illum captiuom: hunc suom esse nescit, qui domist.
et quoniam heri indaudiuit, de summo loco
summoque genere captum esse equitem Aleum,
nil pretio parsit, filio dum parceret:
reconciliare ut facilius posset domum,
emit hosce e praeda ambos de quaestoribus.
hisce autem inter sese hunc confinxerunt dolum,
quo pacto hic seruos suom erum hinc amittat domum.
itaque inter se commutant uestem et nomina;
illic uocatur Philocrates, hic Tyndarus:
huius illic, hic illius hodie fert imaginem.
et hic hodie expediet hanc docte fallaciam,
et suom erum faciet libertatis compotem,
eodemque pacto fratrem seruabit suom
reducemque faciet liberum in patriam ad patrem,
imprudens: itidem ut saepe iam in multis locis
plus insciens quis fecit quam prudens boni.
sed inscientes sua sibi fallacia
ita compararunt et confinxerunt dolum
itaque hi commenti, de sua sententia
ut in seruitute hic ad suom maneat patrem:
ita nunc ignorans suo sibi seruit patri;
homunculi quanti sunt, quom recogito!
haec res agetur nobis, uobis fabula.
sed etiam est, paucis uos quod monitos uoluerim.
profecto expediet fabulae huic operam dare.
non pertractate facta est neque item ut ceterae:
neque spurcidici insunt uersus, immemorabiles;
hic neque periurus leno est nec meretrix mala
neque miles gloriosus; ne uereamini,
quia bellum Aetolis esse dixi cum Aleis:
foris illic extra scaenam fient proelia.
nam hoc paene iniquomst, comico choragio
conari desubito agere nos tragoediam.
proin si quis pugnam expectat, litis contrahat:
ualentiorem nactus aduersarium
si erit, ego faciam ut pugnam inspectet non bonam,
adeo ut spectare postea omnis oderit.
abeo. ualete, iudices iustissimi
domi duellique duellatores optumi.

I.I

#ERGASILUS#
iuuentus nomen indidit scorto mihi,
eo quia inuocatus soleo esse in conuiuio.
scio absurde dictum hoc derisores dicere,
at ego aio recte. nam scortum in conuiuio
sibi amator, talos quom iacit, scortum inuocat.
estne inuocatum an non <est? est> planissume;
uerum hercle uero nos parasiti planius,
quos numquam quisquam neque uocat neque inuocat.
quasi mures semper edimus alienum cibum;
ubi res prolatae sunt, quom rus homines eunt,
simul prolatae res sunt nostris dentibus.
quasi, cum caletur, cocleae in occulto latent,
suo sibi suco uiuont, ros si non cadit,
item parasiti rebus prolatis latent
in occulto miseri, uictitant suco suo,
dum ruri rurant homines quos ligurriant.
prolatis rebus parasiti uenatici
sumus, quando res redierunt, molossici
odiosicique et multum incommodestici.
et hic quidem hercle, nisi qui colaphos perpeti
potest parasitus frangique aulas in caput,
[uel] ire extra portam Trigeminam ad saccum licet.
quod mihi ne eueniat, non nullum periculum est.
nam postquam meus rex est potitus hostium—
ita nunc belligerant Aetoli cum Aleis;
nam Aetolia haec est, illic est captus in Alide,
Philopolemus, huius Hegionis filius
senis, qui hic habitat, quae aedes lamentariae
mihi sunt, quas quotienscumque conspicio fleo;
nunc hic occepit quaestum hunc fili gratia
inhonestum et maxime alienum ingenio suo:
homines captiuos commercatur, si queat
aliquem inuenire, suom qui mutet filium.
quod quidem ego nimis quam cupio * ut impetret;
nam ni illum recipit, nihil est quo me recipiam.
<nam> nulla est spes iuuentutis, sese omnis amant;
ille demum antiquis est adulescens moribus,
cuius numquam uoltum tranquillaui gratiis.
condigne pater est eius moratus moribus.
nunc ad eum pergam. sed aperitur ostium,
unde saturitate saepe ego exii ebrius.

I.II

#HEGIO#
Aduorte animum sis tu: istos captiuos duos,
heri quos emi de praeda a quaestoribus,
eis indito catenas singularias
istas, maiores, quibus sunt iuncti, demito;
sinito ambulare, si foris si intus uolent,
sed uti adseruentur magna diligentia.
liber captiuos auis ferae consimilis est:
semel fugiendi si data est occasio,
satis est, numquam postilla possis prendere.
#LORARIUS#
Omnes profecto liberi lubentius
sumus quam seruimus. Heg. Non uidere ita tu quidem.
#LOR# si non est quod dem, mene uis dem ipse—in pedes?
#HEG# si dederis, erit extemplo mihi quod dem tibi.
#LOR# Auis me ferae consimilem faciam, ut praedicas.
#HEG# ita ut dicis: nam si faxis, te in caueam dabo.
sed satis uerborumst. cura quae iussi atque abi.
ego ibo ad fratrem ad alios captiuos meos,
uisam ne nocte hac quippiam turbauerint.
inde me continuo recipiam rursum domum.
#ERG# Aegre est mi, hunc facere quaestum carcerarium
propter sui gnati miseriam miserum senem.
sed si ullo pacto ille huc conciliari potest,
uel carnificinam hunc facere possum perpeti.
Heg.quis hic loquitur? Erg. Ego, qui tuo maerore maceror,
macesco, consenesco et tabesco miser;
ossa atque pellis sum miser a macritudine;
neque umquam quicquam me iuuat quod edo domi:
foris aliquantillum etiam quod gusto, id beat.
#HEG# Ergasile, salue. Erg. Di te bene ament, Hegio.
#HEG# ne fle. Erg. Egone illum non fleam? egon non defleam
Talem adulescentem? Heg. Semper sensi, filio
meo te esse amicum, et illum intellexi tibi.
#ERG# Tum denique homines nostra intellegimus bona,
quom quae in potestate habuimus, ea amisimus.
ego, postquam gnatus tuos potitust hostium,
expertus quanti fuerit nunc desidero.
#HEG# Alienus cum eius incommodum tam aegre feras,
quid me patrem par facerest, cui ille est unicus?
#ERG# Alienus ego? alienus illi? aha, Hegio,
numquam istuc dixis neque animum induxis tuom;
tibi ille unicust, mi etiam unico magis unicus.
#HEG# laudo, malum cum amici tuom ducis malum.
nunc habe bonum animum. Erg. Eheu, huic illud dolet,
quia nunc remissus est edendi exercitus.
#HEG# nullumne interea nactu's, qui posset tibi
remissum quem dixti imperare exercitum?
#ERG# quid credis? fugitant omnes hanc prouinciam,
quoi optigerat postquam captust Philopolemus tuos.
#HEG# non pol mirandum est fugitare hanc prouinciam.
multis et multigeneribus opus est tibi
militibus: primumdum opus est Pistorensibus;
eorum sunt aliquot genera Pistorensium:
opus Paniceis est, opus Placentinis quoque;
opus Turdetanis, opust Ficedulensibus;
iam maritumi omnes milites opus sunt tibi.
#ERG# Vt saepe summa ingenia in occulto latent;
hic qualis imperator nunc priuatus est.
#HEG# habe modo bonum animum, nam illum confido domum
in his diebus me reconciliassere.
nam eccum hic captiuom adulescentem <intus> Aleum,
prognatum genere summo et summis ditiis:
hoc illum me mutare confido pote.
#ERG# ita di deaeque faxint. sed num quo foras
uocatus <es> ad cenam? Heg. Nusquam, quod sciam.
sed quid tu id quaeris? Erg.quia mi est natalis dies;
propterea te uocari ad te ad cenam uolo.
#HEG# Facete dictum. sed si pauxillo potes
contentus esse. Erg. Ne perpauxillum modo,
nam istoc me assiduo uictu delecto domi;
age sis, roga emptum: nisi qui meliorem adferet
quae mi atque amicis placeat condicio magis,
quasi fundum uendam, meis me addicam legibus.
#HEG# profundum uendis tu quidem, haud fundum, mihi.
sed si uenturu's, temperi. Erg. Em, uel iam otium est.
#HEG# i modo, uenare leporem: nunc irim tenes;
nam meus scruposam uictus commetat uiam.
#ERG# numquam istoc uinces me, Hegio, ne postules:
cum calceatis dentibus ueniam tamen.
#HEG# Asper meus uictus sane est. Erg. Sentisne essitas?
#HEG# Terrestris cena est. Erg. Sus terrestris bestia est.
#HEG# Multis holeribus. Erg. Curato aegrotos domi.
numquid uis? Heg. Venias temperi. Erg. Memorem mones.—
#HEG# ibo intro atque intus subducam ratiunculam,
quantillum argenti mi apud trapezitam siet.
ad fratrem, quo ire dixeram, mox iuero.—

II.I
Lorarii #S# di immortales id uoluerunt, uos hanc aerumnam exsequi,
decet id pati animo aequo: si id facietis, leuior labos erit.
domi fuistis, credo, liberi:
nunc seruitus si euenit, ei uos morigerari mos bonust
et erili imperio eamque ingeniis uostris lenem reddere.
indigna digna habenda sunt, erus quae facit.
Captiui Oh oh oh.
#LOR# eiulatione haud opus est, oculis haud lacrimantibus:
in re mala animo si bono utare, adiuuat.
Tyndarus At nos pudet, quia cum catenis sumus. Lor. At pigeat postea
nostrum erum, si uos eximat uinculis,
aut solutos sinat, quos argento emerit.
Tynd. quid a nobis metuit? scimus nos
nostrum officium quod est, si solutos sinat.
#LOR# at fugam fingitis: sentio quam rem agitis.
Philocrates Nos fugiamus? quo fugiamus? L. In patriam. P. Apage, haud nos id deceat,
fugitiuos imitari. Lor. Immo edepol, si erit occasio, haud dehortor.
Tynd. Únum exorare uos sinite nos. Lor. quidnam id est?
Tynd. Út sine hisce arbitris
atque uobis nobis detis locum loquendi.
#LOR# Fiat. abscedite hinc: nos concedamus huc.
sed breuem orationem incipisse.
Tynd. Em istuc mihi certum erat. concede huc.
#LOR# Abite ab istis. Tynd. Obnoxii ambo
uobis sumus propter hanc rem, quom quae uolumus nos
copia est † ea facitis nos compotes.
#PHIL# secede huc nunciam, si uidetur, procul,
ne arbitri dicta nostra arbitrari queant
neu permanet palam haec nostra fallacia.
nam doli non doli sunt, nisi astu colas,
sed malum maxumum, si id palam prouenit.
nam si erus mihi es tu atque ego me tuom esse seruom assimulo,
tamen uiso opust, cauto est opus, ut hoc sobrie sineque arbitris
accurate agatur, docte et diligenter;
tanta incepta res est: haud somniculose hoc
agendum est. Tynd. Ero ut me uoles esse. Phil. Spero.
Tynd. Nam tu nunc uides pro tuo caro capite
carum offerre <me> meum caput uilitati.
#PHIL# scio. Tynd. At scire memento, quando id quod uoles habebis;
nam fere maxima pars morem hunc homines habent: quod sibi uolunt,
dum id impetrant, boni sunt;
sed id ubi iam penes sese habent,
ex bonis pessimi et fraudulentissimi
fiunt: nunc ut mihi te uolo esse autumo.
[quod tibi suadeam, suadeam meo patri.]
#PHIL# pol ego si te audeam, meum patrem nominem:
nam secundum patrem tu es pater proximus.
Tynd. Audio. Phil. Et propterea saepius te uti memineris moneo:
non ego erus tibi, sed seruos sum; nunc obsecro te hoc unum—
quoniam nobis di immortales animum ostenderunt suom,
ut qui erum me tibi fuisse atque esse conseruom uelint,
quom antehac pro iure imperitabam meo, nunc te oro per precem—
per fortunam incertam et per mei te erga bonitatem patris,
perque conseruitium commune, quod hostica euenit manu,
ne me secus honore honestes quam quom seruibas mihi,
atque ut qui fueris et qui nunc sis meminisse ut memineris.
Tynd. Scio quidem me te esse nunc et te esse me. Phil. Em istuc si potes
memoriter meminisse, inest spes nobis in hac astutia.

II.II
Hegio Iam ego reuertar intro, si ex his quae uolo exquisiuero.
ubi sunt isti quos ante aedis iussi huc produci foras?
#PHIL# edepol tibi ne in quaestione essemus cautum intellego,
ita uinclis custodiisque circum moeniti sumus.
Heg.qui cauet ne decipiatur, uix cauet, cum etiam cauet;
etiam cum cauisse ratus est, saepe is cautor captus est.
an uero non iusta causa est, ut uos seruem sedulo,
quos tam grandi sim mercatus praesenti pecunia?
#PHIL# neque pol tibi nos, quia nos seruas, aequomst uitio uortere,
neque te nobis, si abeamus hinc, si fuat occasio.
#HEG# Vt uos hic, itidem illic apud uos meus seruatur filius.
#PHIL# captus est? Heg. Ita. Phil. Non igitur nos soli ignaui fuimus.
#HEG# secede huc. nam sunt quae ex te solo scitari uolo.
quarum rerum te falsilocum mi esse nolo. Phil. Non ero
quod sciam. si quid nescibo, id nescium tradam tibi.
Tynd. Nunc senex est in tostrina, nunc iam cultros attinet.
ne id quidem, inuolucrum inicere, uoluit, uestem ut ne inquinet.
sed utrum strictimne adtonsurum dicam esse an per pectinem,
nescio; uerum, si frugist, usque admutilabit probe.
#HEG# quid tu? seruosne esse an liber mauelis, memora mihi.
#PHIL# proxumum quod sit bono quodque a malo longissume,
id uolo; quamquam non multum fuit molesta seruitus,
nec mihi secus erat quam si essem familiaris filius.
Tynd. Eugepae, Thalem talento non emam Milesium,
nam ad sapientiam huius * nimius nugator fuit.
ut facete orationem ad seruitutem contulit.
#HEG# Quo de genere natust illic Philocrates? Phil. Polyplusio:
quod genus illi est unum pollens atque honoratissumum.
H. quid ipsus hic? quo honore est illic? P. Summo, atque ab summis uiris.
#HEG# [Tum igitur ei cum in Aleis tanta gratia est, ut praedicas,]
quid diuitiae, suntne opimae? Phil. unde excoquat sebum senex.
#HEG# quid pater, uiuitne? Phil. Viuom, cum inde abimus, liquimus;
nunc uiuat<ne> necne, id Orcum scire oportet scilicet.
Tynd. Salua res est, philosophatur quoque iam, non mendax modo est.
#HEG# quid erat ei nomen? Phil. Thensaurochrysonicochrysides.
#HEG# Videlicet propter diuitias inditum id nomen quasi est.
#PHIL# immo edepol propter auaritiam ipsius atque audaciam.
[nam ille quidem Theodoromedes fuit germano nomine.]
#HEG# quid tu ais? tenaxne pater est eius? Phil. Immo edepol pertinax;
quin etiam ut magis noscas: Genio suo ubi quando sacruficat,
ad rem diuinam quibus est opus, Samiis uasis utitur,
ne ipse Genius surripiat: proinde aliis ut credat uide.
#HEG# sequere hac me igitur. eadem ego ex hoc quae uolo exquaesiuero.
Philocrates, hic fecit, hominem frugi ut facere oportuit.
nam ego ex hoc quo genere gnatus sis scio, hic fassust mihi;
haec tu eadem si confiteri uis, tua <ex> re feceris:
quae tamen scio scire me ex hoc. Tynd. Fecit officium hic suom,
cum tibi est confessus uerum, quam<quam> uolui sedulo
meam nobilitatem occultare et genus et diuitias meas,
Hegio; nunc quando patriam et libertatem perdidi,
non ego istunc me potius quam te metuere aequom censeo.
uis hostilis cum istoc fecit meas opes aequabiles;
memini, cum dicto haud audebat: facto nunc laedat licet.
sed uiden? fortuna humana fingit artatque ut lubet:
me, qui liber fueram, seruom fecit, e summo infimum;
qui imperare insueram, nunc alterius imperio obsequor.
et quidem si, proinde ut ipse fui imperator familiae,
habeam dominum, non uerear ne iniuste aut grauiter mi imperet.
Hegio, hoc te monitum, nisi forte ipse non uis, uoluerim.
#HEG# loquere audacter. Tynd. Tam ego fui ante liber quam gnatus tuos,
tam mihi quam illi libertatem hostilis eripuit manus,
tam ille apud nos seruit, quam ego nunc hic apud te seruio.
est profecto deus, qui quae nos gerimus auditque et uidet:
is, uti tu me hic habueris, proinde illum illic curauerit;
bene merenti bene profuerit, male merenti par erit.
quam tu filium tuom, tam pater me meus desiderat.
#HEG# Memini ego istuc. sed faterin eadem quae hic fassust mihi?
Tynd. Ego patri meo esse fateor summas diuitias domi
meque summo genere gnatum. sed te optestor, Hegio,
ne tuom animum auariorem faxint diuitiae meae:
ne patri, tam etsi sum unicus, decere uideatur magis,
me saturum seruire apud te sumptu et uestitu tuo
potius quam illi, ubi minime honestumst, mendicantem uiuere.
#HEG# [Ego uirtute deum et maiorum nostrum diues sum satis.]
non ego omnino lucrum omne esse utile homini existimo:
scio ego, multos iam lucrum lutulentos homines reddidit;
est etiam ubi profecto damnum praestet facere quam lucrum.
odi ego aurum: multa multis saepe suasit perperam.
nunc hoc animum aduorte, ut ea quae sentio pariter scias.
filius meus illic apud uos seruit captus Alide:
eum si reddis mihi, praeterea unum nummum ne duis;
et te et hunc amittam hinc. alio pacto abire non potes.
Tynd. Optumum atque aequissumum oras optumusque hominum es homo.
sed is priuatam seruitutem seruit illi an publicam?
#HEG# priuatam medici Menarchi. Tynd. Pol is quidem huius est cliens.
tam hoc quidem tibi in procliui quam imber est quando pluit.
#HEG# Fac is homo ut redimatur. Tynd. Faciam. sed te id oro, Hegio—
#HEG# quid uis, dum ab re ne quid ores, faciam. Tynd. Ausculta, tum scies.
ego me amitti, donicum ille huc redierit, non postulo.
uerum quaeso ut aestumatum hunc mihi des, quem mittam ad patrem,
ut is homo redimatur illi. Heg. Immo alium potius misero
hinc, ubi erunt indutiae, illuc, tuom qui conueniat patrem,
qui tua quae tu iusseris mandata ita ut uelis perferat.
Tynd. At nihil est ignotum ad illum mittere: operam luseris.
hunc mitte, hic transactum reddet omne, si illuc uenerit.
nec quemquam fideliorem neque cui plus credat potes
mittere ad eum nec qui magis sit seruos ex sententia,
neque adeo cui suom concredat filium hodie audacius.
ne uereare, meo periclo huius ego experiar fidem,
fretus ingenio eius, quod me esse scit erga se beneuolum.
#HEG# Mittam equidem istunc aestumatum tua fide, si uis. Tynd. Volo;
quam citissime potest, tam hoc cedere ad factum uolo.
#HEG# num quae causa est quin, si ille huc non redeat, uiginti minas
mihi des pro illo? Tynd. Optuma immo. Heg. Soluite istum nunciam,
atque utrumque. Tynd. Di tibi omnis omnia optata offerant,
cum me tanto honore honestas cumque ex uinclis eximis.
hoc quidem haud molestumst, iam quod collus collari caret.
#HEG# Quod bonis bene fit beneficium, gratia ea grauida est bonis.
nunc tu illum si illo es missurus, dice monstra praecipe
quae ad patrem uis nuntiari. uin uocem huc ad te? Tynd. Voca.

II.III
#HEG# Quae res bene uortat mihi meoque filio
uobisque, uolt te nouos erus operam dare
tuo ueteri domino, quod is uelit, fideliter.
nam ego te aestumatum huic dedi uiginti minis,
hic autem te ait mittere hinc uelle ad patrem,
meum ut illic redimat filium, mutatio
inter me atque illum ut nostris fiat filiis.
#PHIL# Vtroque uorsum rectumst ingenium meum,
ad te atque ad illum; pro rota me uti licet:
uel ego huc uel illuc uortar, quo imperabitis.
#HEG# Tute tibi tuopte ingenio prodes plurumum,
cum seruitutem ita fers ut ferri decet.
sequere. em tibi hominem. Tynd. Gratiam habeo tibi,
quom copiam istam mi et potestatem facis,
ut ego ad parentes hunc remittam nuntium,
qui me quid rerum hic agitem et quid fieri uelim
patri meo, ordine omnem rem, illuc perferat.
nunc ita conuenit inter me atque hunc, Tyndare,
ut te aestumatum in Alidem mittam ad patrem,
si non rebitas huc, ut uiginti minas
dem pro te. Phil. Recte conuenisse sentio.
nam pater expectat aut me aut aliquem nuntium,
qui hinc ad se ueniat. Tynd. Ergo animum aduortas uolo
quae nuntiare hinc te uolo in patriam ad patrem.
#PHIL# philocrates, ut adhuc locorum feci, faciam sedulo,
ut potissimum quod in rem recte conducat tuam,
id petam idque persequar corde et animo atque uiribus.
Tynd. Facis ita ut te facere oportet. nunc animum aduortas uolo:
omnium primum salutem dicito matri et patri
et cognatis et si quem alium beneuolentem uideris;
me hic ualere et seruitutem seruire huic homini optumo,
qui me honore honestiorem semper fecit et facit.
#PHIL# istuc ne praecipias, facile memoria memini tamen.
Tynd. Nam equidem, nisi quod custodem habeo, liberum me esse arbitror.
dicito patri, quo pacto mihi cum hoc conuenerit
de huius filio. Phil. Quae memini, mora mera est monerier.
Tynd. Vt eum redimat et remittat nostrum huc amborum uicem.
#PHIL# meminero. H. At quamprimum pote: istuc in rem utriquest maxime.
#PHIL# non tuom tu magis uidere quam ille suom gnatum cupit.
#HEG# Meus mihi, suos cuique est carus. Phil. Numquid aliud uis patri
nuntiari? Tynd. #M# hic ualere et (tute audacter dicito,
Tyndare) inter nos fuisse ingenio haud discordabili,
neque te commeruisse culpam (neque me aduersatum tibi)
beneque ero gessisse morem in tantis aerumnis tamen;
neque med umquam deseruisse te neque factis neque fide,
rebus in dubiis egenis. haec pater quando sciet,
Tyndare, ut fueris animatus erga suom gnatum atque se,
numquam erit tam auarus, quin te gratiis emittat manu †
et mea opera, si hinc rebito, faciam ut faciat facilius.
nam tua opera et comitate et uirtute et sapientia
fecisti ut redire liceat ad parentis denuo,
cum apud hunc confessus es et genus et diuitias meas:
quo pacto emisisti e uinclis tuom erum tua sapientia.
#PHIL# feci ego ista ut commemoras, et te meminisse id gratum est mihi.
merito tibi ea euenerunt a me; nam nunc, Philocrates,
si ego item memorem quae me erga multa fecisti bene,
nox diem adimat; nam quasi seruos meus esses, nihilo setius
<tu> mihi obsequiosus semper fuisti. Heg. Di uostram fidem,
hominum ingenium liberale. ut lacrumas excutiunt mihi.
uideas corde amare inter se. quantis <lautus> laudibus
suom erum seruos collaudauit. Tynd. Pol istic me haud centesimam
partem laudat quam ipse meritust ut laudetur laudibus.
#HEG# Ergo cum optume fecisti, nunc adest occasio
bene facta cumulare, ut erga hunc rem geras fideliter.
#PHIL# magis non factum possum uelle, quam opera experiar persequi;
id ut scias, Iouem supremum testem laudo, Hegio,
me infidelem non futurum Philocrati. Heg. Probus es homo.
#PHIL# nec me secus umquam ei facturum quicquam quam memet mihi.
Tynd. Istaec dicta te experiri et operis et factis uolo;
et, quo minus dixi quam uolui de te, animum aduortas uolo,
atque horunc uerborum causa caueto mi iratus fuas;
sed, te quaeso, cogitato hinc mea fide mitti domum
te aestimatum, et meam esse uitam hic pro te positam pignori,
ne tu me ignores, quom extemplo meo e conspectu abscesseris,
quom me seruom in seruitute pro ted hic reliqueris,
tuque te pro libero esse ducas, pignus deseras
neque des operam pro me ut huius reducem facias filium;
[scito te hinc minis uiginti aestumatum mittier.]
fac fidelis sis fideli, caue fidem fluxam geras:
nam pater, scio, faciet quae illum facere oportet omnia;
serua tibi in perpetuom amicum me, atque hunc inuentum inueni.
haec per dexteram tuam te dextera retinens manu
opsecro, infidelior mihi ne fuas quam ego sum tibi.
tu hoc age. tu mihi erus nunc es, tu patronus, tu pater,
tibi commendo spes opesque meas. Phil. Mandauisti satis.
satin habes, mandata quae sunt facta si refero? Tynd. Satis.
#PHIL# et tua et tua huc ornatus reueniam ex sententia.
numquid aliud? Tynd. Vt quam primum possis redeas. Phil. Res monet.
#HEG# sequere me, uiaticum ut dem a trapezita tibi,
eadem opera a praetore sumam syngraphum. Tynd. Quem syngraphum?
#HEG# Quem hic ferat secum ad legionem, hinc ire huic ut liceat domum.
tu intro abi. T. Bene ambulato.—P. Bene uale. H. Edepol rem meam
constabiliui, quom illos emi de praeda a quaestoribus;
expediui ex seruitute filium, si dis placet.
at etiam dubitaui, hos homines emerem an non emerem, diu.
seruate istum sultis intus, serui, ne quoquam pedem
ecferat sine custodela. <iam> ego apparebo domi;
ad fratrem modo captiuos alios inuiso meos,
eadem percontabor, ecquis hunc adulescentem nouerit.
sequere tu, te ut amittam; ei rei primum praeuorti uolo.—

III.I
Ergasilus Miser homo est, qui ipse sibi quod edit quaerit et id aegre inuenit,
sed ille est miserior, qui et aegre quaerit et nihil inuenit;
ille miserrimust, qui cum esse cupit, <tum> quod edit non habet.
nam hercle ego huic die, si liceat, oculos effodiam libens,
ita malignitate onerauit omnis mortalis mihi;
neque ieiuniosiorem neque magis ecfertum fame
uidi nec quoi minus procedat quidquid facere occeperit,
ita uenter gutturque resident esurialis ferias.
ilicet parasiticae arti maximam malam crucem,
ita iuuentus iam ridiculos inopesque ab se segregat.
nil morantur iam Lacones unisubselli uiros,
plagipatidas, quibus sunt uerba sine penu et pecunia:
eos requirunt, qui libenter, quom ederint, reddant domi;
ipsi obsonant, quae parasitorum ante erat prouincia,
ipsi de foro tam aperto capite ad lenones eunt
quam in tribu aperto capite sontes condemnant reos;
neque ridiculos iam terrunci faciunt, sese omnes amant.
nam uti dudum hinc abii, accessi ad adulescentes in foro.
'saluete' inquam. 'quo imus una' inquam 'ad prandium?' atque illi tacent.
'quis ait "hoc" aut quis profitetur?' inquam. quasi muti silent,
neque me rident. 'ubi cenamus?' inquam. atque illi abnuont.
dico unum ridiculum dictum de dictis melioribus,
quibus solebam menstruales epulas ante adipiscier:
nemo ridet; sciui extemplo rem de compecto geri;
ne canem quidem irritatam uoluit quisquam imitarier,
saltem, si non arriderent, dentes ut restringerent.
abeo ab illis, postquam uideo me sic ludificarier;
pergo ad alios, uenio ad alios, deinde ad alios: una res.
omnes <de> compecto rem agunt, quasi in Velabro olearii.
nunc redeo inde, quoniam me ibi uideo ludificarier.
item alii parasiti frustra obambulabant in foro.
nunc barbarica lege certumst ius meum omne persequi:
qui consilium iniere, quo nos uictu et uita prohibeant,
is diem dicam, irrogabo multam, ut mihi cenas decem
meo arbitratu dent, cum cara annona sit. sic egero.
nunc ibo ad portum hinc: est illic mi una spes cenatica;
si ea decolabit, redibo huc ad senem ad cenam asperam.—

III.II
Hegio quid est suauius, quam bene rem gerere,
bono publico, sic ut ego feci heri,
cum emi hosce homines: ubi quisque uident,
eunt obuiam gratulanturque eam rem.
ita me miserum restitando
retinendoque lassum reddiderunt:
uix ex gratulando miser iam eminebam.
tandem abii ad praetorem; ibi uix requieui:
rogo sýngraphum, datur mi ilico; dedi Týndaro: ille abiit domum.
inde ilico praeuortor domum, postquam id actum est;
eo protinus ad fratrem, mei ubi sunt alii captiui.
rogo, Philocratem ex Alide ecquis hominum
nouerit: tandem hic exclamat, eum sibi esse sodalem;
dico eum esse apud me; hic extemplo orat obsecratque,
eum sibi ut liceat uidere:
iussi ilico hunc exsolui. nunc tu sequere me,
ut quod me orauisti impetres, eum hominem uti conuenias.—

III.III
Tyndarus Nunc illud est, cum me fuisse quam esse nimio mauelim:
nunc spes opes auxiliaque a me segregant spernuntque se.
hic illest dies, cum nulla uitae meae salus sperabilest,
neque † exilium exitio est neque adeo spes, quae mi hunc aspellat metum,
nec subdolis mendaciis mihi usquam mantellum est meis,
[nec sycophantiis nec fucis ullum mantellum obuiam est]
neque deprecatio perfidiis meis nec male factis fuga est,
nec confidentiae usquam hospitium est nec deuerticulum dolis:
operta quae fuere aperta sunt, patent praestigiae,
omnis res palam est, neque de hac re negotium est,
quin male occidam oppetamque pestem eri uicem meamque.
perdidit me Aristophontes hic qui uenit modo intro †
is me nouit, is sodalis Philocrati et cognatus est.
neque iam Salus seruare, si uolt, me potest, nec copia est,
nisi si aliquam corde machinor astutiam.
quam, malum? quid machiner? quid comminiscar? maxumas
nugas ineptus incipisso. haereo.

III.IV
Hegio Quo illum nunc hominem proripuisse foras se dicam ex aedibus?
Tynd. Nunc enim uero ego occidi: eunt ad te hostes, Tyndare.
quid loquar? quid fabulabor? quid negabo aut quid fatebor?
mihi res omnis in incerto sita est. quid rebus confidam meis?
utinam te di prius perderent, quam periisti e patria tua,
Aristophontes, qui ex parata re imparatam omnem facis.
occisa est haec res, nisi reperio atrocem mi aliquam astutiam.
#HEG# sequere. em tibi hominem. adi, atque adloquere. Tynd.quis homo est me hominum miserior?
Aristophontes quid istuc est quod meos te dicam fugitare oculos, Tyndare,
proque ignoto me aspernari, quasi me numquam noueris?
equidem tam sum seruos quam tu, etsi ego domi liber fui,
tu usque a puero seruitutem seruiuisti in Alide.
#HEG# Edepol minime miror, si te fugitat aut oculos tuos,
aut si te odit, qui istum appelles Tyndarum pro Philocrate.
Tynd. Hegio, hic homo rabiosus habitus est in Alide,
ne tu quod istic fabuletur auris immittas tuas.
nam istic hastis insectatus est domi matrem et patrem,
et illic isti qui insputatur morbus interdum uenit.
proin tu ab istoc procul recedas. Heg. Vltro istum a me. A. Ain, uerbero?
me rabiosum atque insectatum esse hastis meum memoras patrem,
et eum morbum mi esse, ut qui me opus sit insputarier?
#HEG# ne uerere, multos iste morbus homines macerat,
quibus insputari saluti fuit atque is profuit.
Arist. quid tu autem? etiam huic credis? Heg. quid ego credam huic? Arist. Insanum esse me?
Tynd. Viden tu hunc, quam inimico uoltu intuetur? concedi optumumst,
Hegio: fit quod tibi ego dixi, gliscit rabies, caue tibi.
#HEG# Credidi esse insanum extemplo, ubi te appellauit Tyndarum.
Tynd.quin suom ipse interdum ignorat nomen neque scit qui siet.
#HEG# At etiam te suom sodalem esse aibat. Tynd. Haud uidi magis.
et quidem Alcumeus atque Orestes et Lycurgus postea
una opera mihi sunt sodales qua iste. Arist. At etiam, furcifer,
male loqui mi audes? non ego te noui? Heg. Pol planum id quidem est,
non nouisse, qui istum appelles Tyndarum pro Philocrate.
quem uides, eum ignoras: illum nominas quem non uides.
Arist. Immo iste eum sese ait, qui non est, esse, et qui uero est, negat.
Tynd. Tu enim repertu's, Philocratem qui superes ueriuerbio.
Arist. Pol ego ut rem uideo, tu inuentu's, uera uanitudine
qui conuincas. sed quaeso hercle, agedum aspice ad me. Tynd. Em. Arist. Dic modo:
tun negas te Tyndarum esse? T. Nego, inquam. A. Tun te Philocratem
esse ais? Tynd. ego, inquam. Arist. Tune huic credis? Heg. Plus quidem quam tibi aut mihi.
nam ille quidem, quem tu hunc memoras esse, hodie hinc abiit Alidem
ad patrem huius. Arist. Quem patrem, qui seruos est? T. Et tu quidem
seruos es, liber fuisti, et ego me confido fore,
si huius huc reconciliasso in libertatem filium.
Arist. quid ais, furcifer? tun te gnatum <esse> memoras liberum?
Tynd. Non equidem me Liberum, sed Philocratem esse aio. A. quid est?
ut scelestus, Hegio, nunc iste <te> ludos facit.
nam is est seruos ipse, neque praeter se umquam ei seruos fuit.
Tynd.quia tute ipse eges in patria nec tibi qui uiuas domist,
omnis inueniri similis tui uis; non mirum facis:
est miserorum, ut maleuolentes sint atque inuideant bonis.
Arist. Hegio, uide sis, ne quid tu huic temere insistas credere.
atque, ut perspicio, profecto iam aliquid pugnae edidit.
filium tuom quod redimere se ait, id ne utiquam mihi placet.
Tynd. Scio te id nolle fieri; efficiam tamen ego id, si di adiuuant.
illum restituam huic, hic autem in Alidem me meo patri.
propterea ad patrem hinc amisi Tyndarum. Arist.quin tute is es:
neque praeter te in Alide ullus seruos istoc nominest.
Tynd. Pergin seruom me exprobrare esse, id quod ui hostili optigit?
Arist. Enim iam nequeo contineri. T. Heus, audin quid ait? quin fugis?
iam illic hic nos insectabit lapidibus, nisi illunc iubes
comprehendi. Arist. Crucior. Tynd. Ardent oculi: fit opus, Hegio;
uiden tu illi maculari corpus totum maculis luridis?
atra bilis agitat hominem. Arist. At pol te, si hic sapiat senex,
pix atra agitet apud carnificem tuoque capiti inluceat.
Tynd. Iam deliramenta loquitur, laruae stimulant uirum.
hercle qui, si hunc comprehendi iusseris, sapias magis.
Arist. Crucior, lapidem non habere me, ut illi mastigiae
cerebrum excutiam, qui me insanum uerbis concinnat suis.
Tynd. Audin lapidem quaeritare? Arist. Solus te solum uolo,
Hegio. Heg. Istinc loquere, si quid uis, procul. tamen audiam.
Tynd. Namque edepol si adbites propius, os denasabit tibi
mordicus. Arist. Neque pol me insanum, Hegio, esse creduis
neque fuisse umquam, neque esse morbum quem istic autumat.
uerum si quid metuis a me, iube me uinciri: uolo,
dum istic itidem uinciatur. Tynd. Immo enim uero, Hegio,
istic, qui uolt, uinciatur. Arist. Tace modo. ego te, Philocrates
false, faciam ut uerus hodie reperiare Tyndarus.
quid mi abnutas? Tynd. Tibi ego abnuto? A. quid agat, si absis longius?
#HEG# quid ais? quid si adeam hunc insanum? Tynd. Nugas. ludificabitur,
garriet quoi neque pes umquam neque caput compareat.
ornamenta absunt: Aiacem, hunc cum uides, ipsum uides.
#HEG# nihili facio. tamen adibo. Tynd. Nunc ego omnino occidi,
nunc ego inter sacrum saxumque sto, nec quid faciam scio.
#HEG# do tibi operam, Aristophontes, si quid est quod me uelis.
Arist. Ex me audibis uera quae nunc falsa opinare, Hegio.
sed hoc primum, me expurigare tibi uolo, me insaniam
neque tenere neque mi esse ullum morbum, nisi quod seruio.
at ita me rex deorum atque hominum faxit patriae compotem,
ut istic Philocrates non magis est quam aut ego aut tu. H. Eho dic mihi,
quis illic igitur est? Arist. Quem dudum dixi a principio tibi.
hoc si secus reperies, nullam causam dico quin mihi
et parentum et libertatis apud te deliquio siet.
H. quid tu ais? T. #M# tuom esse seruom et te meum erum. H. Haud istuc rogo.
fuistin liber? Tynd. Fui. Arist. Enim uero non fuit, nugas agit.
Tynd.qui tu scis? an tu fortasse fuisti meae matri obstetrix,
qui id tam audacter dicere audes? Arist. Puerum te uidi puer.
Tynd. At ego te uideo maior maiorem: em rursum tibi.
meam rem non cures, si recte facias. num ego curo tuam?
#HEG# Fuitne huic pater Thensaurochrysonicochrysides?
Arist. Non fuit, neque ego istuc nomen umquam audiui ante hunc diem.
Philocrati Theodoromedes fuit pater. Tynd. Pereo probe.
quin quiescis? <i> dierectum cor meum, ac suspende te.
tu sussultas, ego miser uix asto prae formidine.
#HEG# satin istuc mihi exquisitum est, fuisse hunc seruom in Alide
neque esse hunc Philocratem? A. Tam satis quam numquam hoc inuenies secus.
sed ubi is nunc est? Heg. V.I ego minime atque ipsus se uolt maxume.
sed uide sis. Arist.quin exploratum dico et prouisum hoc tibi.
#HEG# Certon? Arist.quin nihil, inquam, inuenies magis hoc certo certius.
Philocrates iam inde usque amicus fuit mihi a puero puer.
#HEG# Tum igitur ego deruncinatus, deartuatus sum miser
huius scelesti techinis, qui me ut lubitum est ductauit dolis.
sed qua faciest tuos sodalis Philocrates? Arist. Dicam tibi:
macilento ore, naso acuto, corpore albo, oculis nigris,
subrufus aliquantum, crispus, cincinnatus. Heg. Conuenit.
Tynd. Vt quidem hercle in medium ego hodie pessume processerim.
uae illis uirgis miseris, quae hodie in tergo morientur meo.
#HEG# Verba mihi data esse uideo. Tynd. quid cessatis, compedes,
currere ad me meaque amplecti crura, ut uos custodiam?
#HEG# satin med illi hodie scelesti capti ceperunt dolo?
illic seruom se assimulabat, hic sese autem liberum.
nuculeum amisi, retinui pignori putamina.
ita mihi stolido sursum uersum os subleuere offuciis.
hic quidem me numquam irridebit. Colaphe, Cordalio, Corax,
ite istinc, ecferte lora. Colaphus Num lignatum mittimur?

III.u
#HEG# inicite huic manicas * mastigiae.
Tynd. quid hoc est negoti? quid ego deliqui? Heg. Rogas,
sator sartorque scelerum, et messor maxume?
Tynd. Non occatorem dicere audebas prius?
nam semper occant prius quam sariunt rustici.
#HEG# At ut confidenter * mihi contra astitit.
Tynd. Decet innocentem seruom atque innoxium
confidentem esse, suom apud erum potissimum.
#HEG# Adstringite isti sultis uehementer manus.
Tynd. Tuos sum, tu has quidem uel praecidi iube.
sed quid negoti est, quam ob rem suscenses mihi?
Heg.quia me meamque rem, quod in te uno fuit,
tuis scelestis falsidicis fallaciis
deartuasti dilacerauisti atque opes
confecisti omnes, res ac rationes meas:
ita mi exemisti Philocratem fallaciis.
illum esse seruom credidi, te liberum;
ita uosmet aiebatis itaque nomina
inter uos permutastis. Tynd. Fateor, omnia
facta esse ita ut <tu> dicis, et fallaciis
abiisse eum abs te mea opera atque astutia;
an, obsecro hercle te, id nunc suscenses mihi?
#HEG# At cum cruciatu maxumo id factumst tuo.
Tynd. Dum ne ob male facta, peream, parui aestumo.
si ego hic peribo, ast ille ut dixit non redit,
at erit mi hoc factum mortuo memorabile,
<me> meum erum captum ex seruitute atque hostibus
reducem fecisse liberum in patriam ad patrem,
meumque potius me caput periculo
praeoptauisse, quam is periret, ponere.
#HEG# Facito ergo ut Acherunti clueas gloria.
Tynd.qui per uirtutem, periit, at non interit.
#HEG# Quando ego te exemplis pessumis cruciauero
atque ob sutelas tuas te morti misero,
uel te interiisse uel periisse praedicent;
dum pereas, nihil intererit: dicant uiuere.
Tynd. Pol si istuc faxis, haud sine poena feceris,
si ille huc rebitet, sicut confido affore.
Arist. Pro di immortales, nunc ego teneo, nunc scio
quid hoc sit negoti. meus sodalis Philocrates
in libertate est ad patrem in patria. bene est,
nec quisquam est mihi, aeque melius cui uelim.
sed hoc mihi aegre est, me huic dedisse operam malam,
qui nunc propter me meaque uerba uinctus est.
#HEG# Votuin te quicquam mi hodie falsum proloqui?
Tynd. Votuisti. Heg. Cur es ausus mentiri mihi?
Tynd.quia uera obessent illi quoi operam dabam:
nunc falsa prosunt. Heg. At tibi oberunt. Tynd. Optumest.
at erum seruaui, quem seruatum gaudeo,
cui me custodem addiderat erus maior meus.
sed malene id factum arbitrare? Heg. Pessume.
Tynd. At ego aio recte, qui abs te sorsum sentio.
nam cogitato, si quis hoc gnato tuo
tuos seruos faxit, qualem haberes gratiam?
emitteresne necne eum seruom manu?
essetne apud te is seruos acceptissimus?
responde. Heg. Opinor. Tynd. Cur ergo iratus mihi es?
Heg.quia illi fuisti quam mihi fidelior.
Tynd. quid? tu una nocte postulauisti et die
recens captum hominem, nuperum nouicium,
te perdocere ut melius consulerem tibi,
quam illi, quicum una <a> puero aetatem exegeram?
#HEG# Ergo ab eo petito gratiam istam. ducite,
ubi ponderosas crassas capiat compedes.
inde ibis porro in latomias lapidarias.
ibi quom alii octonos lapides effodiunt, nisi
cotidiano sesquiopus confeceris,
Sescentoplago nomen indetur tibi.
Arist. Per deos atque homines ego te obtestor, Hegio,
ne tu istunc hominem perduis. Heg. Curabitur;
nam noctu neruo uinctus custodibitur,
interdius sub terra lapides eximet:
diu ego hunc cruciabo, non uno absoluam die.
Arist. Certumne est tibi istuc? Heg. Non moriri certius.
abducite istum actutum ad Hippolytum fabrum,
iubete huic crassas compedes impingier;
inde extra portam ad meum libertum Cordalum
in lapicidinas facite deductus siet:
atque hunc me uelle dicite ita curarier,
ne qui deterius huic sit quam cui pessume est.
Tynd. Cur ego te inuito me esse saluom postulem?
periclum uitae meae tuo stat periculo.
post mortem in morte nihil est quod metuam mali.
etsi peruiuo usque ad summam aetatem, tamen
breue spatium est perferundi quae minitas mihi.
uale atque salue, etsi aliter ut dicam meres.
tu, Aristophontes, de me ut meruisti, ita uale;
nam mihi propter te hoc optigit. Heg. Abducite.
Tynd. At unum hoc quaeso, si huc rebitet Philocrates,
ut mi eius facias conueniundi copiam.
#HEG# periistis, nisi hunc iam e conspectu abducitis.
Tynd. Vis haec quidem hercle est, et trahi et trudi simul.—
#HEG# illic est abductus recta in phylacam, ut dignus est.
ego illis captiuis aliis documentum dabo,
ne tale quisquam facinus incipere audeat.
quod absque hoc esset, qui mihi hoc fecit palam,
usque offrenatum suis me ductarent dolis.
nunc certum est nulli posthac quicquam credere.
satis sum semel deceptus. speraui miser
ex seruitute me exemisse filium:
ea spes elapsa est. perdidi unum filium,
puerum quadrimum quem mihi seruos surpuit,
neque eum seruom umquam repperi neque filium;
maior potitus hostium est. quod hoc est scelus?
quasi in orbitatem liberos produxerim.
sequere hac. reducam te ubi fuisti. neminis
miserere certum est, quia mei miseret neminem.—
Arist. Exauspicaui ex uinclis. nunc intellego
redauspicandum esse in catenas denuo.—

IV.I
Ergasilus Iuppiter supreme, seruas me measque auges opes,
maximas opimitates opiparasque offers mihi,
laudem lucrum, ludum iocum, festiuitatem ferias,
pompam penum, potationis saturitatem, gaudium,
nec cuiquam homini supplicare * nunc certum est mihi;
nam uel prodesse amico possum uel inimicum perdere,
ita hic me amoenitate amoena amoenus onerauit dies.
sine sacris hereditatem sum aptus effertissimam.
nunc ad senem cursum capessam hunc Hegionem, cui boni
tantum affero quantum ipsus a dis optat, atque etiam amplius.
nunc certa res est, eodem pacto ut comici serui solent
coniciam in collum pallium, primo ex med hanc rem ut audiat;
speroque me ob hunc nuntium aeternum adepturum cibum.

IV.II
Hegio Quanto in pectore hanc rem meo magis uoluto,
tanto mi aegritudo auctior est in animo.
ad illum modum sublitum os esse mi hodie!
neque id perspicere quiui.
quod cum scibitur, <tum> per urbem inridebor.
cum extemplo ad forum aduenero, omnes loquentur:
'hic illest senex doctus, quoi uerba data sunt.'
sed Ergasilus estne hic, procul quem uideo?
conlecto quidem est pallio. quidnam acturust?
#ERG# Moue aps te moram atque, Ergasile, age hanc rem.
eminor interminorque, ne mi obstiterit obuiam
nisi quis satis diu uixisse sese homo arbitrabitur.
nam qui obstiterit, ore sistet. Heg. Hic homo pugilatum incipit.
#ERG# Facere certumst. proinde ita omnes itinera insistant sua,
ne quis in hanc plateam negoti conferat quicquam sui.
nam meus est ballista pugnus, cubitus catapultast mihi,
umerus aries, tum genu quemque icero ad terram dabo,
dentilegos omnes mortales faciam, quemque offendero.
#HEG# Quae illaec eminatiost nam? nequeo mirari satis.
#ERG# Faciam ut huius diei locique meique semper meminerit.
[Qui mihi in cursu opstiterit, faxo uitae is extemplo opstiterit suae.]
#HEG# quid hic homo tantum incipissit facere cum tantis minis?
#ERG# prius edico, ne quis propter culpam capiatur suam:
continete uos domi, prohibete a uobis uim meam.
#HEG# Mira edepol sunt, ni hic in uentrem sumpsit confidentiam.
uae misero illi, cuius cibo iste factust imperiosior.
#ERG# Tum pistores scrofipasci, qui alunt furfuribus sues,
quarum odore praeterire nemo pistrinum potest:
eorum si quoiusquam scrofam in publico conspexero,
ex ipsis dominis meis pugnis exculcabo furfures.
#HEG# Basilicas edictiones atque imperiosas habet:
satur homost, habet profecto in uentre confidentiam.
#ERG# Tum piscatores, qui praebent populo pisces foetidos,
qui aduehuntur quadrupedanti crucianti cantherio,
quorum odos subbasilicanos omnes abigit in forum,
eis ego ora uerberabo surpiculis piscariis,
ut sciant, alieno naso quam exhibeant molestiam.
tum lanii autem, qui concinnant liberis orbas oues,
qui locant caedundos agnos et duplam agninam danunt,
qui petroni nomen indunt uerueci sectario,
eum ego si in uia petronem publica conspexero,
et petronem et dominum reddam mortales miserrumos.
#HEG# Eugepae, edictiones aedilicias hic quidem habet,
mirumque adeost ni hunc fecere sibi Aetoli agoranomum.
#ERG# non ego nunc parasitus sum, sed regum rex regalior,
tantus uentri commeatus meo adest in portu cibus.
sed ego cesso hunc Hegionem onerare laetitia senem,
quo homine <hominum> adaeque nemo uiuit fortunatior?
#HEG# Quae illaec est laetitia, quam illic laetus largitur mihi?
#ERG# heus ubi estis? ecquis <hic est? ecquis> hoc aperit ostium?
H. Hic homo ad cenam recipit se ad me. E. aperite hasce ambas fores
prius quam pultando assulatim foribus exitium adfero.
H. Perlubet hunc hominem colloqui. Ergasile. E. Ergasilum qui uocat?
#HEG# Respice. Erg. Fortuna quod tibi nec facit nec faciet, me iubes.
sed quis est? Heg. Respice ad me, Hegio sum. Erg. Óh mihi,
quantum est hominum optumorum optume, in tempore aduenis.
#HEG# nescio quem ad portum nactus es ubi cenes, eo fastidis.
E. Cedo manum. H. Manum? E. Manum, inquam, cedo tuam actutum. Heg. Tene.
E. Gaude. H. quid ego gaudeam? E.quia ego impero, age gaude modo.
#HEG# pol maerores mi anteuortunt gaudiis. Erg. [Noli irascier]
iam ego ex corpore exigam omnis maculas maerorum tibi.
gaude audacter. Heg. Gaudeo, etsi nil scio quod gaudeam.
#ERG# Bene facis. iube—Heg. quid iubeam? E. Ignem ingentem fieri.
H. Ignem ingentem? E. Ita dico, magnus ut sit. H. quid? me, uolturi,
tuan causa aedis incensurum censes? Erg. Noli irascier.
iuben an non iubes astitui aulas, patinas elui,
† laridum atque epulas foueri foculis feruentibus?
alium pisces praestinatum abire? Heg. Hic uigilans somniat.
#ERG# Alium porcinam atque agninam et pullos gallinaceos?
#HEG# scis bene esse, si sit unde. Erg. † Pernam atque ophthalmiam,
horaeum, scombrum et trygonum et cetum, et mollem caseum?
#HEG# nominandi istorum tibi erit magis quam edundi copia
hic apud me, Ergasile. Erg. Mean me causa hoc censes dicere?
#HEG# nec nihil hodie nec multo plus tu hic edes, ne frustra sis.
proin tu tui cottidiani uicti uentrem ad me afferas.
Erg.quin ita faciam, ut <tu>te cupias facere sumptum, etsi ego uetem.
H. Egone? E. Tune. H. Tum tu mi igitur erus es. E. Immo beneuolens.
uin te faciam fortunatum? Heg. Malim quam miserum quidem.
E. Cedo manum. H. Em manum. E. Di te omnes adiuuant. H. Nil sentio.
#ERG# non enim es in senticeto, eo non sentis. sed iube
uasa tibi pura apparari ad rem diuinam cito,
atque agnum afferri proprium pinguem. Heg. Cur? Erg. Vt sacrufices.
H. Cui deorum? E. #M# hercle, nam ego nunc tibi sum summus Iuppiter,
idem ego sum Salus, Fortuna, Lux, Laetitia, Gaudium.
proin tu deum hunc saturitate facias tranquillum tibi.
#HEG# Esurire mihi uidere. Erg. #M# quidem esurio, non tibi.
#HEG# Tuo arbitratu, facile patior. Erg. Credo, consuetu's puer.
#HEG# iuppiter te dique perdant. E. Te hercle—mi aequom est gratias
agere ob nuntium; tantum ego nunc porto a portu tibi boni:
nunc tu mihi places. Heg. Abi, stultu's, sero post tempus uenis.
#ERG# igitur olim si aduenissem, magis tu tum istuc diceres;
nunc hanc laetitiam accipe a me, quam fero. nam filium
tuom modo in portu Philopolemum uiuom, saluom et sospitem
uidi in publica celoce, ibidemque illum adulescentulum
Aleum una et tuom Stalagmum seruom, qui aufugit domo,
qui tibi surripuit quadrimum puerum filiolum tuom.
#HEG# Abi in malam rem, ludis me. Erg. Ita me amabit sancta Saturitas,
Hegio, itaque suo me semper condecoret cognomine,
ut ego uidi. H. Meum gnatum? E. Tuom gnatum et genium meum.
H. Et captiuom illum Alidensem? E. Μὰ τὸν Ἀπόλλω. H. Et seruolum
meum Stalagmum, meum qui gnatum surripuit? Erg. Ναὶ τὰν Κόραν.
H. Iam credo? E. Ναὶ τὰν Πραινέστην. H. Venit? E. Ναὶ τὰν Σιγνίαν.
H. Certon? E. Ναὶ τὸν Φρουσινῶνα. H. Vide sis. E. Ναὶ τὸν Ἀλάτριον.
#HEG# quid tu per barbaricas urbes iuras? Erg.quia enim item asperae
sunt ut tuom uictum autumabas esse. Heg. Vae aetati tuae.
Erg.quippe quando mihi nil credis, quod ego dico sedulo.
sed Stalagmus quoius erat tunc nationis, cum hinc abit?
#HEG# siculus. Erg. At nunc Siculus non est, Boius est, Boiam terit:
liberorum quaerundorum causa ei, credo, uxor datast.
#HEG# dic, bonan fide tu mi istaec uerba dixisti? Erg. Bona.
#HEG# di immortales, iterum gnatus uideor, si uera autumas.
#ERG# Ain tu? dubium habebis etiam, sancte quom ego iurem tibi?
postremo, Hegio, si parua iuri iurandost fides,
uise ad portum. Heg. Facere certumst. tu intus cura quod opus est.
sume, posce, prome quid uis. te facio cellarium.
#ERG# nam hercle, nisi mantiscinatus probe ero, fusti pectito.
#HEG# Aeternum tibi dapinabo uictum, si uera autumas.
E. unde id? H. A me meoque gnato. E. Sponden tu istud? H. Spondeo.
#ERG# At ego tuom tibi aduenisse filium respondeo.
#HEG# Cura quam optume potes.—Erg. Bene ambula et redambula.

IV.III
illic hinc abiit, mihi rem summam credidit cibariam.
di immortales, iam ut ego collos praetruncabo tegoribus,
quanta pernis pestis ueniet, quanta labes larido,
quanta sumini absumedo, quanta callo calamitas,
quanta laniis lassitudo, quanta porcinariis.
nam si alia memorem, quae ad uentris uictum conducunt, morast.
nunc ibo, ut pro praefectura mea ius dicam larido,
et quae pendent indemnatae pernae, eis auxilium ut feram.—

IV.IV
Puer Diespiter te dique, Ergasile, perdant et uentrem tuom,
parasitosque omnis, et qui posthac cenam parasitis dabit.
clades calamitasque, intemperies modo in nostram aduenit domum.
quasi lupus esuriens <ille> metui ne in me faceret impetum.
ubi * * * impetum
nimisque hercle ego illum male formidabam, ita frendebat dentibus.
adueniens deturbauit totum cum carne carnarium:
arripuit gladium, praetruncauit tribus tegoribus glandia;
aulas calicesque omnes confregit, nisi quae modiales erant.
cocum percontabatur, possentne seriae feruescere.
cellas refregit omnis intus reclusitque armarium.
adseruate istunc, sultis, serui. ego ibo, ut conueniam senem,
dicam ut sibi penum alium adornet, siquidem sese uti uolet;
nam hic quidem, ut adornat, aut iam nihil est aut iam nihil erit.—

V.I
Hegio Ioui disque ago gratias merito magnas,
quom reducem tuo te patri reddiderunt
quomque ex miseriis plurimis me exemerunt,
† quae adhuc carens dum huc fui sustentabam,
quomque hunc conspicor in potestate nostra,
quomque huius reperta est fides firma nobis.
Philopolemus Satis iam dolui ex animo, et cura me satis et lacrumis maceraui,
satis iam audiui tuas aerumnas, ad portum mihi quas memorasti.
hoc agamus. Philocrates quid nunc, quoniam tecum seruaui fidem
tibique hunc reducem in libertatem feci? Heg. Fecisti ut tibi,
Philocrates, numquam referre gratiam possim satis,
proinde ut tu promeritu's de me et filio. Philop. Immo potes,
pater, et poteris et ego potero, et di eam potestatem dabunt
ut beneficium bene merenti nostro merito muneres;
sicut nunc potes, pater mi, facere merito maxume.
#HEG# quid opust uerbis? lingua nullast qua negem quidquid roges.
Philocr. Postulo abs te, ut mi illum reddas seruom, quem hic reliqueram
pignus pro me, qui mihi melior quam sibi semper fuit,
pro bene factis eius ut ei pretium possim reddere.
#HEG# Quod bene fecisti referetur gratia id quod postulas;
et id et aliud, quod me orabis, impetrabis. atque te
nolim suscensere quod ego iratus ei feci male.
Philocr. quid fecisti? Heg. In lapicidinas compeditum condidi,
ubi resciui mihi data esse uerba. Philocr. Vae misero mihi,
propter meum caput labores homini euenisse optumo.
#HEG# At ob eam rem mihi libellam pro eo argenti ne duis:
gratiis a me, ut sit liber, ducito. Philocr. Edepol, Hegio,
facis benigne. sed quaeso, hominem ut iubeas arcessi. Heg. Licet.
ubi estis uos? ite actutum, Tyndarum huc arcessite.
uos ite intro. interibi ego ex hac statua uerberea uolo
erogitare, meo minore quid sit factum filio.
uos lauate interibi. Philop. Sequere hac, Philocrates, me intro.— Philocr. Sequor.—

V.II
#HEG# Age tu illuc procede, bone uir, lepidum mancupium meum.
Stalagmus quid me oportet facere, ubi tu talis uir falsum autumas?
fui ego bellus, lepidus: bonus uir numquam, neque frugi bonae,
neque ero umquam, ne <erres>: spem ponas me bonae frugi fore.
#HEG# propemodum ubi loci fortunae tuae sint facile intellegis.
si eris uerax, tua ex re, facies ex mala meliusculam.
recte et uera loquere, sed neque uere neque <tu> recte adhuc
fecisti umquam. Stal. Quod ego fatear, credin pudeat cum autumes?
#HEG# At ego faciam ut pudeat, nam in ruborem te totum dabo.
Stal. Eia, credo ego imperito plagas minitaris mihi.
tandem ista aufer <ac> dic quid fers, ut feras hinc quod petis.
#HEG# satis facundu's. sed iam fieri dicta compendi uolo.
Stal. Vt uis fiat. Heg. Bene morigerus fuit puer, nunc non decet.
hoc agamus. iam animum aduorte ac mihi quae dicam edissere.
[si eris uerax, <ex> tuis rebus feceris meliusculas.]
Stal. Nugae istaec sunt. non me censes scire quid dignus siem?
#HEG# At ea subterfugere potis es pauca, si non omnia.
Stal. Pauca effugiam, scio; nam multa euenient, et merito meo,
quia et fugi et tibi surripui filium et eum uendidi.
#HEG# Cui homini? Stal. Theodoromedi in Alide Polyplusio,
sex minis. Heg. Pro di immortales, is quidem huius est pater
Philocrati. Stal.quin melius noui quam tu et uidi saepius.
#HEG# serua, Iuppiter supreme, et me et meum gnatum mihi.
Philocrates, per tuom te genium obsecro, exi, te uolo.

V.III
Philocrates Hegio, assum. si quid me uis, impera. Heg. Hic gnatum meum
tuo patri ait se uendidisse sex minis in Alide.
Philocr. Quam diu id factum est? Stal. Hic annus incipit uicensimus.
Philocr. Falsa memorat. Stal. Aut ego aut tu. nam tibi quadrimulum
tuos pater peculiarem paruolo puero dedit.
Philocr. quid erat ei nomen? si uera dicis, memoradum mihi.
Stal. Paegnium uocitatust, post uos indidistis Tyndaro.
Philocr. Cur ego te non noui? Stal.quia mos est obliuisci hominibus
neque nouisse cuius nihili sit faciunda gratia.
Philocr. Dic mihi, isne istic fuit, quem uendidisti meo patri,
qui mihi peculiaris datus est? Stal. Huius filius.
#HEG# V.VItne is homo? Stal. Argentum accepi, nil curaui ceterum.
#HEG# quid tu ais? Philocr.quin istic ipsust Tyndarus tuos filius,
ut quidem hic argumenta loquitur. nam is mecum a puero puer
bene pudiceque educatust usque ad adulescentiam.
#HEG# Et miser sum et fortunatus, si <uos> uera dicitis;
eo miser sum quia male illi feci, si gnatust meus.
eheu, quom ego plus minusue feci quam <me> aequom fuit.
quod male feci crucior; modo si infectum fieri possiet.
sed eccum incedit huc ornatus haud ex suis uirtutibus.

V.IV
Tyndarus Vidi ego multa saepe picta, quae Acherunti fierent
cruciamenta, uerum enim uero nulla adaeque est Acheruns
atque ubi ego fui, in lapicidinis. illic ibi demumst locus,
ubi labore lassitudo est exigunda ex corpore.
nam ubi illo adueni, quasi patriciis pueris aut monerulae,
aut anites aut coturnices dantur, quicum lusitent,
itidem mi haec aduenienti upupa, qui me delectem, datast.
sed erus eccum ante ostium, et erus alter eccum ex Alide
rediit. Heg. Salue, exoptate gnate mi. Tynd. Hem, quid gnate mi?
attat, scio cur te patrem adsimules esse et me filium:
quia mi item ut parentes lucis das tuendi copiam.
Philocr. Salue, Tyndare. T. Et tu, quoius causa hanc aerumnam exigo.
Philocr. At nunc liber in diuitias faxo uenies. nam tibi
pater hic est; hic seruos, qui te huic hinc quadrimum surpuit,
uendidit patri meo te sex minis, is te mihi
paruolum peculiarem paruolo puero dedit:
illic indicium fecit; nam hunc ex Alide huc reduximus.
Tynd. quid huius filium? Philocr. Intus eccum fratrem germanum tuom.
[Tynd. quid tu ais? adduxtin illum huius captiuom filium?
Philocr.quin, inquam, intus hic est. T. Fecisti edepol et recte et bene.
Philocr. Nunc tibi pater hic est: hic fur est tuos, qui paruom hinc te abstulit.
Tynd. At ego hunc grandis grandem natu ob furtum ad carnificem dabo.
Philocr. Meritus est. T. Ergo edepol <merito> meritam mercedem dabo.
sed <tu> dic oro: pater meus tune es? Heg. Ego sum, gnate mi.
Tynd. Nunc demum in memoriam redeo, cum mecum recogito.]
nunc edepol demum in memoriam regredior, audisse me
quasi per nebulam, Hegionem meum patrem uocarier.
#HEG# is ego sum. Philocr. Compedibus quaeso ut tibi sit leuior filius
atque huic grauior seruos. Heg. Certum est principio id praeuortier.
eamus intro, ut arcessatur faber, ut istas compedes
tibi adimam, huic dem. Stal. Quoi peculi nihil est, recte feceris.
Caterua Spectatores, ad pudicos mores facta haec fabula est,
neque in hac subigitationes sunt neque ulla amatio
nec pueri suppositio nec argenti circumductio,
neque ubi amans adulescens scortum liberet clam suom patrem.
huius modi paucas poetae reperiunt comoedias,
ubi boni meliores fiant. nunc uos, si uobis placet
et si placuimus neque odio fuimus, signum hoc mittite:
qui pudicitiae esse uoltis praemium, plausum date.

CASINA
PROLOGUS
Saluere iubeo spectatores optumos,
fidem qui facitis maxumi, et uos Fides.
si uerum dixi, signum clarum date mihi,
ut uos mi esse aequos iam inde a principio sciam.
qui utuntur uino uetere sapientis puto
et qui libenter ueteres spectant fabulas;
<atque> antiqua opera et uerba cum uobis placent,
aequom est placere ante <alias> ueteres fabulas:
nam nunc nouae quae prodeunt comoediae
multo sunt nequiores quam nummi noui.
nos postquam populi rumore intelleximus
studiose expetere uos Plautinas fabulas,
antiquam eius edimus comoediam,
quam uos probastis qui estis in senioribus;
nam iuniorum qui sunt non norunt, scio;
uerum ut cognoscant dabimus operam sedulo.
haec cum primum acta est, uicit omnis fabulas.
ea tempestate flos poetarum fuit,
qui nunc abierunt hinc in communem locum.
sed tamen absentes prosunt <pro> praesentibus.
uos omnes opere magno esse oratos uolo,
benigne ut operam detis ad nostrum gregem.
eicite ex animo curam atque alienum aes *
ne quis formidet flagitatorem suom:
ludi sunt, ludus datus est argentariis;
tranquillum est, Alcedonia sunt circum forum:
ratione utuntur, ludis poscunt neminem,
secundum ludos reddunt autem nemini.
aures uociuae si sunt, animum aduortite:
comoediai nomen dare uobis uolo.
Clerumenoe uocatur haec comoedia
graece, latine Sortientes. Deiphilus
hanc graece scripsit, post id rursum denuo
latine Plautus cum latranti nomine.
senex hic maritus habitat; ei est filius,
is una cum patre in illisce habitat aedibus.
est ei quidam seruos, qui in morbo cubat,
immo hercle uero in lecto, ne quid mentiar;
is seruos, sed abhinc annos factum est sedecim,
quom conspicatust primulo crepusculo
puellam exponi. adit extemplo ad mulierem
quae illam exponebat, orat ut eam det sibi:
exorat, aufert; detulit recta domum,
dat erae suae, orat ut eam curet, educet.
era fecit, educauit magna industria,
quasi si esset ex se nata, non multo secus.
postquam ea adoleuit ad eam aetatem, ut uiris
placere posset, eam puellam hic senex
amat efflictim, et item contra filius.
nunc sibi uterque contra legiones parat,
paterque filiusque, clam alter alterum:
pater adlegauit uilicum, qui posceret
sibi istanc uxorem: is sperat, si ei sit data,
sibi fore paratas clam uxorem excubias foris;
filius is autem armigerum adlegauit suom,
qui sibi eam uxorem poscat: scit, si id impetret,
futurum quod amat intra praesepis suas.
senis uxor sensit uirum amori operam dare,
propterea una consentit cum filio.
ille autem postquam filium sensit suom
eandem illam amare et esse impedimento sibi,
hinc adulescentem peregre ablegauit pater;
sciens ei mater dat operam absenti tamen.
is, ne exspectetis, hodie in hac comoedia
in urbem non redibit: Plautus noluit,
pontem interrupit, qui erat ei in itinere.
sunt hic, inter se quos nunc credo dicere:
'quaeso hercle, quid istuc est? seruiles nuptiae?
seruin uxorem ducent aut poscent sibi?
nouom attulerunt, quod fit nusquam gentium.'
at ego aio id fieri in Graecia et Carthagini,
et hic in nostra terra † in Apulia;
maioreque opere ibi seruiles nuptiae
quam liberales etiam curari solent;
id ni fit, mecum pignus si quis uolt dato
in urnam mulsi, Poenus dum iudex siet
uel Graecus adeo, uel mea causa Apulus.
quid nunc? nihil agitis? sentio, nemo sitit.
reuortar ad illam puellam expositiciam:
quam serui summa ui sibi uxorem expetunt,
ea inuenietur et pudica et libera,
ingenua Atheniensis, neque quicquam stupri
faciet profecto in hac quidem comoedia.
mox hercle uero, post transactam fabulam,
argentum si quis dederit, ut ego suspicor,
ultro ibit nuptum, non manebit auspices.
tantum est. ualete, bene rem gerite et uincite
uirtute uera, quod fecistis antidhac.

I.I
Olympio Non mihi licere meam rem me solum, ut uolo,
loqui atque cogitare, sine ted arbitro?
quid tu, malum, me sequere? Chalinusquia certum est mihi,
quasi umbra, quoquo tu ibis, te semper sequi;
quin edepol etiam si in crucem uis pergere,
sequi decretumst. dehinc conicito ceterum,
possisne necne clam me sutelis tuis
praeripere Casinam uxorem, proinde ut postulas.
#OL# quid tibi negotist mecum? Chal. quid ais, impudens?
quid in urbe reptas, uilice haud magni preti?
#OL# lubet. Chal.quin ruri es in praefectura tua?
quin potius quod legatum est tibi negotium,
id curas atque urbanis rebus te apstines?
huc mihi uenisti sponsam praereptum meam:
abi rus, abi dierectus tuam in prouinciam.
#OL# chaline, non sum oblitus officium meum:
praefeci ruri recte qui curet tamen.
ego huc quod ueni in urbem si impetrauero,
uxorem ut istam ducam, quam tu deperis,
bellam et tenellam Casinam, conseruam tuam,
quando ego eam mecum rus uxorem abduxero,
ruri incubabo usque in praefectura mea.
Chal. Tun illam ducas? hercle me suspendio,
quam tu eius potior fias, satiust mortuom.
#OL# mea praedast illa: proin tu te in laqueum induas.
Chal. Ex sterculino effosse, tua illaec praeda sit?
#OL# scies hoc ita esse. Chal. Vae tibi. Ol. Quot te modis,
si uiuo, habebo in nuptiis miserum meis.
Chal. quid tu mihi facies? Ol. Egone quid faciam tibi?
primum omnium huic lucebis nouae nuptae facem;
postilla, ut semper, improbus nihilique eris:
post id locorum quando ad uillam ueneris,
dabitur tibi amphora una et una semita,
fons unus, unum ahenum et octo dolia:
quae nisi erunt semper plena, ego te implebo flagris.
ita te aggerunda curuom aqua faciam probe,
ut postilena possit ex te fieri.
post autem erui nisi tu aceruom ederis
aut quasi lumbricus terram, quod te postules
gustare quicquam, numquam edepol ieiunium
ieiunumst aeque atque ego te ruri reddibo.
post id, quom lassus fueris et famelicus,
noctu ut condigne te cubes curabitur.
Chal. quid facies? Ol. Concludere in fenestram firmiter,
unde auscultare possis quom ego illam ausculer:
quom mi illa dicet 'mi animule, mi Olympio,
mea uita, mea mellilla, mea festiuitas,
sine tuos ocellos deosculer, uoluptas mea,
sine amabo ted amari, meus festus dies,
meus pullus passer, mea columba, mi lepus',
quom mi haec dicentur dicta, tum tu, furcifer,
quasi mus, in medio pariete uersabere.
nunc ne tu te mihi respondere postules,
abeo intro. taedet tui sermonis.—Chal. Te sequor.
hic quidem pol certo nil ages sine med arbitro.—

II.I
Cleostrata Obsignate cellas, referte anulum ad me:
ego huc transeo in proxumum ad meam uicinam.
uir si quid uolet me, facite hinc accersatis.
Pardalisca Prandium iusserat senex sibi parari.
Cleost. St´, tace atque abi; neque paro neque hodie coquetur,
quando is mi et filio aduorsatur suo
animi amorisque causa sui,
flagitium illud hominis. ego illum fame, ego illum siti,
maledictis, malefactis amatorem ulciscar,
ego pol illum probe incommodis dictis angam,
faciam uti proinde ut est dignus uitam colat,
acheruntis pabulum,
flagiti persequentem†
stabulum nequitiae.
nunc huc meas fortunas eo questum ad uicinam.
sed foris concrepuit, atque eapse eccam egreditur foras:
non pol per tempus iter huc mi incepi.

II.II
Myrrhina Sequimini, comites, in proxumum me huc. heus uos, ecquis haec quae loquor audit?
ego hic ero, uir si aut quispiam quaeret.
nam ubi domi sola sum, sopor manus caluitur.
iussin colum ferri mihi? Cleost. Myrrhina, salue.
Myrr. Salue mecastor. sed quid tu es tristis, amabo?
Cleost. Ita solent omnes quae sunt male nuptae:
domi et foris aegre quod siet, satis semper est.
nam ego ibam ad te. Myrr. Et pol ego istuc ad te.
sed quid est quod tuo nunc animo aegrest?
nam quod tibi est aegre, idem mi est diuidiae.
Cleost. Credo ecastor, nam uicinam neminem amo merito magis quam te
nec † qua in plura sint mihi quae ego uelim.
Myrr. Amo te, atque istuc expeto scire quid sit.
Cleost. Pessumis me modis despicatur domi.
Myrr. Hem, quid est? dic idem (nam pol hau satis meo
corde accepi querellas tuas) opsecro.
Cleost. Vir me habet pessumis despicatam modis,
nec mihi ius meum optinendi optio est.
Myrr. Mira sunt, uera si praedicas, nam uiri
ius suom ad mulieres optinere haud queunt.
Cleost.quin mihi ancillulam ingratiis postulat,
quae mea est, quae meo educta sumptu siet,
uilico suo se dare,
sed ipsus eam amat. Myrr. Obsecro
tace. Cleost. Nam hic nunc licet dicere:
nos sumus. Myrr. Ita est. unde ea tibi est?
nam peculi probam nil habere addecet
clam uirum, et quae habet, partum ei haud commode est,
quin uiro aut subtrahat aut stupro inuenerit.
hoc uiri censeo esse omne, quidquid tuom est.
Cleost. Tu quidem aduorsum tuam amicam omnia loqueris.
Myrr. Tace sis, stulta, et mi ausculta. noli sis tu illi aduorsari,
sine amet, sine quod libet id faciat, quando tibi nil domi delicuom est.
Cleost. Satin sana es? nam tu quidem aduorsus tuam istaec rem loquere. Myrr. Insipiens,
semper tu huic uerbo uitato abs tuo uiro. #C# Cui uerbo? #M# ei foras, mulier.
Cleost. St, tace, #M# quid est? #C# em. #M# quis est, quem uides? #C# Vir
eccum it; intro abi, adpropera, age amabo. Myrr. Impetras, abeo.
Cleost. Mox magis cum otium mi et tibi erit, igitur
tecum loquar. nunc uale. Myrr. Valeas.—

II.III
Lysidamus Omnibus rebus ego amorem credo et nitoribus nitidis anteuenire,
nec potis quicquam commemorari quod plus salis plusque leporis hodie
habeat; cocos equidem nimis demiror, <tot> qui utuntur condimentis,
eos eo condimento uno <non> utier, omnibus quod praestat.
nam ubi amor condimentum inerit, cuiuis placituram <escam> credo;
neque salsum neque suaue esse potest quicquam, ubi amor non admiscetur:
fel quod amarumst, id mel faciet, hominem ex tristi lepidum et lenem.
hanc ego de me coniecturam domi facio magis quam ex auditis;
qui quom amo Casinam, magis niteo, munditiis munditiam antideo:
myropolas omnes sollicito, ubicumque est lepidum unguentum, unguor,
ut illi placeam; et placeo, ut uideor. sed uxor me excruciat, quia uiuit.
tristem astare aspicio. blande haec mihi mala res appellanda est.
uxor mea meaque amoenitas, quid tu agis? #C# Abi atque abstine manum.
#LYS# heia, mea Iuno, non decet esse te tam tristem tuo Ioui.
quo nunc abis? #C# Mitte me. L. Mane. #C# Non maneo. L. At pol ego te sequar.
Cleost. Óbsecro, sanun est? Lys. Sanus quom ted amo.
Cleost. Nolo ames. Lys. Non potes impetrare. Cleost. enecas.
#LYS# Vera dicas uelim. Cleost. Credo ego istuc tibi.
#LYS# Respice, o mi lepos. Cleost. Nempe ita ut tu mihi es.
unde hic, amabo, unguenta olent? Lys. Oh perii, manufesto miser
teneor. cesso caput pallio detergere?
ut te bonus Mercurius perdat, mýropola, quia haec mihi dedisti.
Cleost. eho tu nihili, cana culex, uix teneor quin quae decent te dicam,
senecta aetate unguentatus per uias, ignaue, incedis?
#LYS# pol ego amico dedi cuidam operam, dum emit unguenta. Cl. Vt cito commentust.
ecquid te pudet? Lys. Ómnia quae tu uis. Cleost. V.I in lustra iacuisti?
#LYS# egone in lustra? Cleost. Scio plus quam tu me arbitrare. Lys. quid id est? quid scis?
Cleost. Te sene omnium † senem neminem esse ignauiorem.
unde is, nihili? ubi fuisti? ubi lustratu's? ubi bibisti?
mades mecastor: uide, palliolum ut rugat. Lys. Di me et te infelicent,
si ego in os meum hodie uini guttam indidi. Cleost. Immo age, ut lubet,
bibe, es, disperde rem. Lys. Óhe, iam satis, uxor, comprime te, nimium tinnis,
relinque aliquantum orationis, cras quod mecum litiges.
sed quid ais? iam domuisti animum, potius ut quod uir uelit
fieri, id facias, quam aduersere contra? Cleost. Qua de re? Lys. Rogas?
super ancilla Casina, ut detur nuptum nostro uilico,
seruo frugi atque ubi illi bene sit ligno, aqua calida, cibo,
uestimentis, ubique educat pueros quos pariat † potius
quam illi seruo nequam des, armigero nili atque improbo,
cui homini hodie peculi nummus non est plumbeus.
Cleost. Mirum ecastor, te senecta aetate officium tuom
non meminisse. Lys. quid iam? C.quia, si facias recte aut commode,
me sinas curare ancillas, quae mea est curatio.
#LYS# qui, malum, homini scutigerulo dare lubet? Cleost.quia enim filio
nos oportet opitulari unico. Lys. At quamquam unicust,
nihilo magis ille unicust mihi filius quam ego illi pater:
illum mi aequiust quam me illi quae uolo concedere.
Cleost. Tu ecastor tibi, homo, malam rem quaeris. Lys. Subolet, sentio.
egone? Cleost. Tu. nam quid friguttis? quid istuc tam cupide cupis?
#LYS# Vt enim frugi seruo detur potius quam seruo improbo.
Cleost. quid si ego impetro atque exoro a uilico, causa mea
ut eam illi permittat? Lys. quid si ego autem ab armigero impetro,
<ut> eam illi permittat? atque hoc credo impetrassere.
Cleost. Conuenit. uin tuis Chalinum huc euocem uerbis foras?
tu eum orato, ego autem orabo uilicum. Lys. Sane uolo.
Cleost. Iam hic erit. nunc experiemur, nostrum uter sit blandior.—
#LYS# hercules dique istam perdant, quod nunc liceat dicere.
ego discrucior miser amore, illa autem quasi ob industriam
mi aduorsatur. subolet hoc iam uxori quod ego machinor:
propter eam rem magis armigero dat operam de industria.

II.IV
qui illum di omnes deaeque perdant. Chalinus Te uxor aiebat tua
me uocare. Lys. Ego enim uocari iussi. Chal. Eloquere quid uelis.
#LYS# primum ego te porrectiore fronte uolo mecum loqui;
stultitia est ei te esse tristem, cuius potestas plus potest.
probum te et frugi hominem iam pridem esse arbitror. Chal. Intellego.
quin, si ita arbitrare, emittis me manu? Lys.quin id uolo.
sed nihil est, me cupere factum, nisi tu factis adiuuas.
Chal. quid uelis modo id uelim me scire. Lys. Ausculta, ego eloquar.
Casinam ego uxorem promisi uilico nostro dare.
Chal. At tua uxor filiusque promiserunt mihi. Lys. Scio.
sed utrum nunc tu caelibem te esse mauis liberum
an maritum seruom aetatem degere et gnatos tuos?
optio haec tua est: utram harum uis condicionem accipe.
Chal. Liber si sim, meo periclo uiuam; nunc uiuo tuo.
de Casina certum est concedere homini nato nemini.
#LYS# intro abi atque actutum uxorem huc euoca ante aedis cito,
et sitellam huc tecum efferto cum aqua, et sortis. Chal. Satis placet.
#LYS# ego pol istam iam aliquouorsum tragulam decidero.
nam si sic nihil impetrare potero, saltem sortiar.
ibi ego te et suffragatores tuos ulciscar. Chal. Attamen
mi obtinget sors. Lys. Vt quidem pol pereas cruciatu malo.
Chal. #M# illa nubet, machinare quid lubet quo uis modo.
#LYS# abin hinc ab oculis? Chal. Inuitus me uides, uiuam tamen.—
#LYS# sumne ego miser homo? satin omnes <res> sunt aduorsae mihi?
iam metuo, ne Olympionem mea uxor exorauerit
ne Casinam ducat: si id factum est, ecce me nullum senem;
si non impetrauit, etiam specula in sortist mihi.
si sors autem decolassit, gladium faciam culcitam
eumque incumbam. sed progreditur optume eccum Olympio.

II.u
Olympio Vna edepol opera in furnum calidum condito
atque ibi torreto me pro pane rubido,
era, qua istuc opera a me impetres quod postulas.
#LYS# saluos sum, salua spes est, ut uerba audio.
#OL# quid tu me tua, era, libertate territas?
qui si tu nolis filiusque etiam tuos,
uobis inuitis atque amborum ingratiis
una libella liber possum fieri.
#LYS# quid istuc est? quicum litigas, Olympio?
#OL# cum eadem qua tu semper. Lys. Cum uxore mea?
#OL# Quam tu mi uxorem? quasi uenator tu quidem es:
dies atque noctes cum cane aetatem exigis.
#LYS# quid agit, quid loquitur tecum? Ol. Orat, obsecrat,
ne Casinam uxorem ducam. Lys. quid tu postea?
#OL# negaui enim ipsi me concessurum Ioui,
si is mecum oraret. Lys. Di te seruassint mihi.
#OL# nunc in fermento totast, ita turget mihi.
#LYS# ego edepol illam mediam diruptam uelim.
#OL# credo edepol esse, siquidem tu frugi bonae es.
uerum edepol tua mihi odiosa est amatio:
inimica est tua uxor mihi, inimicus filius,
inimici familiares. Lys. quid id refert tua?
unus tibi hic dum propitius sit Iuppiter,
tu istos minutos caue deos flocci feceris.
#OL# nugae sunt istae magnae. quasi tu nescias,
repente ut emoriantur humani Ioues.
responde: si tu Iuppiter sis mortuos,
cum ad deos minoris redierit regnum tuom,
quis mihi subueniet tergo aut capiti aut cruribus?
#LYS# opinione melius res tibi habeat tua,
si hoc impetramus, ut ego cum Casina cubem.
#OL# non hercle opinor posse, ita uxor acriter
tua instat, ne mihi detur. Lys. At ego sic agam:
coniciam sortis in sitellam et sortiar
tibi et Chalino. ita rem natam intellego:
necessum est uorsis gladiis depugnarier.
#OL# quid si sors aliter quam uoles euenerit?
#LYS# bene dice. dis sum fretus, deos sperabimus.
#OL# non ego istud uerbum empsim tittibilicio;
nam omnes mortales dis sunt freti, sed tamen
uidi ego dis fretos saepe multos decipi.
#LYS# st, tace parumper. Ol. quid uis? Lys. Eccum exit foras
Chalinus intus cum sitella et sortibus.
nunc nos conlatis signis depugnabimus.

II.ui
Cleostrata Face, Chaline, certiorem me, quid meus uir me uelit.
Chalinus ille edepol uidere ardentem te extra portam mortuam.
Cleost. Credo ecastor uelle. Chal. At pol ego hau credo, sed certo scio.
#LYS# plus artificum est mihi quam rebar: hariolum hunc habeo domi.
quid si propius attollamus signa eamusque obuiam?
sequere. quid uos agitis? Chal. Adsunt quae imperauisti omnia:
uxor, sortes, situla atque egomet. Ol. Te uno adest plus quam ego uolo.
Chal. Tibi quidem edepol ita uidetur; stimulus ego nunc sum tibi,
fodico corculum; adsudascis iam ex metu, mastigia.
L. Tace, Chaline. Ch. Comprime istum. Ol. Immo istunc, qui didicit dare.
#LYS# adpone hic sitellam, sortis cedo mihi. animum aduortite.
atque ego censui aps te posse hoc me impetrare, uxor mea,
Casina ut uxor mihi daretur; et nunc etiam censeo.
Cleost. Tibi daretur illa? Lys. Mihi enim—ah, non id uolui dicere:
dum mihi uolui, huic dixi, atque adeo mihi dum cupio—perperam
iam dudum hercle fabulor. Cleost. Pol tu quidem, atque etiam facis.
#LYS# huic—immo hercle mihi—uah, tandem redii uix ueram in uiam.
Cleost. Per pol saepe peccas. Lys. Ita fit, ubi quid tanto opere expetas.
sed te uterque tuo pro iure, ego atque hic, oramus. Cleost. quid est?
#LYS# dicam enim, mea mulsa: de istac Casina huic nostro uilico
gratiam facias. Cleost. At pol ego neque facio neque censeo.
#LYS# tum igitur ego sortis utrimque * iam. Cleost.quis uotat?
#LYS# optimum atque aequissimum istud esse iure iudico.
postremo, <si> illuc quod uolumus eueniet, gaudebimus;
sin secus, patiemur animis aequis. tene sortem tibi.
uide quid scriptum est. O. Vnum. Ch. Iniquom est, quia isti prius quam mihi dedit.
#LYS# accipe hanc sis. Chal. Cedo. mane, unum uenit in mentem modo:
uide ne quae illic insit alia sortis sub aqua. Lys. Verbero,
men te censes esse? Cleost. Nulla est. habe quietum animum modo.
Chal. Quod bonum atque fortunatum sit mihi—Ol. Magnum malum
tibi quidem edepol credo eueniet; noui pietatem tuam.
sed mane dum: num ista aut populna sors aut abiegnast tua?
Chal. quid tu id curas? Ol.quia enim metuo, ne in aqua summa natet.
#LYS# †Auge caue. conicite sortes nunciam ambo huc. eccere.
uxor, aequa. Ol. Noli uxori credere. Lys. Habe animum bonum.
#OL# credo hercle, hodie deuotabit sortis si attigerit. Lys. Tace.
#OL# taceo. deos quaeso—Chal. Vt quidem tu hodie canem et furcam feras.
#OL# mihi ut sortito eueniat—Chal. Vt quidem hercle pedibus pendeas.
#OL# at tu ut oculos emungare ex capite per nasum tuos.
Chal. quid times? paratum oportet esse iam laqueum tibi.
#OL# periisti. L. Animum aduortite ambo. O. Taceo. L. Nunc tu, Cleostrata,
ne a me memores malitiose de hac re factum aut suspices,
tibi permitto: tute sorti. Ol. Perdis me. Chal. Lucrum facit.
Cleost. Bene facis. Chal. Deos quaeso—ut tua sors ex sitella effugerit.
#OL# ain tu? quia tute es fugitiuos, omnes te imitari cupis?
utinam tua quidem, sicut <factum esse> Herculeis praedicant
quondam prognatis, in sortiendo sors deliquerit.
Chal. Tu ut liquescas ipse, actutum uirgis calefactabere.
#LYS# hoc age sis, Olympio. Ol. #S# hic litteratus me sinat.
#LYS# Quod bonum atque fortunatum mihi sit. Ol. Ita uero, et mihi.
Chal. Non. Ol. Immo hercle. Chal. Immo mihi hercle. Cleost. Hic uincet, tu uiues miser.
#LYS# percide os tu illi † hodie. age, ecquid fit? ne obiexis manum.
#OL# compressan palma an porrecta ferio? Lys. Age ut uis. Ol. Em tibi.
Cleost. quid tibi istunc tactio est. Ol.quia Iuppiter iussit meus.
Cleost. Feri malam, ut ille, rursum. Ol. Perii, pugnis caedor, Iuppiter.
#LYS# quid tibi tactio hunc fuit? Chal.quia iussit haec Iuno mea.
#LYS# patiundum est, siquidem me uiuo mea uxor imperium exhibet.
Cleost. Tam huic loqui licere oportet quam isti. Ol. Cur omen mihi
uituperat? Lys. Malo, Chaline, tibi cauendum censeo.
Chal. Temperi, postquam oppugnatum est os. Lys. Age, uxor, nunciam
sorti. uos aduortite animum. prae metu ubi sim nescio.
perii, cor lienosum, opinor, habeo, iam dudum salit,
de labore pectus tundit. Cleost. Teneo sortem. Lys. Ecfer foras.
Ch. Iamne mortuo's? Ol. Ostende. mea <haec> est. Ch. Mala crux east quidem.
Cleost. Victus es, Chaline. Lys. Cum nos di iuuere, Olympio,
gaudeo. Ol. Pietate factum est mea atque maiorum meum.
Ly. Intro abi, uxor, atque adorna nuptias. Cleost. Faciam ut iubes.
#LYS# scin tu rus hinc esse ad uillam longe quo ducat? Cleost. Scio.
L. Intro abi et, quamquam hoc tibi aegre est, tamen fac accures. CL. Licet.—
#LYS# eamus nos quoque intro, hortemur ut properent. O. Numquid moror?—
#LYS# nam praesente hoc plura uerba <fieri> non desidero.—

II.uii
Chalinus #S# nunc me suspendam, meam operam luserim
et praeter operam restim sumpti fecerim
et meis inimicis uoluptatem creauerim.
quid opus est, qui sic mortuos? equidem tamen
sorti sum uictus, Casina nubet uilico.
atque id non tam aegrest iam, uicisse uilicum,
quam id expetiuisse opere tam magno senem,
ne ea mihi daretur atque ut illi nuberet.
ut ille trepidabat, ut festinabat miser;
ut sussultabat, postquam uicit uilicus.
attat, concedam huc, audio aperiri foris,
mei beneuolentes atque amici prodeunt.
hinc ex insidiis hisce ego insidias dabo.

II.uiii
Olympio Sine modo rus ueniat: ego remittam ad te uirum
cum furca in urbem tamquam carbonarium.
Lysidamus Ita fieri oportet. Ol. Factum et curatum dabo.
#LYS# Volui Chalinum, si domi esset, mittere
tecum obsonatum, ut etiam in maerore insuper
inimico nostro miseriam hanc adiungerem.
Chal. Recessim cedam ad parietem, imitabor nepam;
captandust horum clanculum sermo mihi.
nam illorum me alter cruciat, alter macerat.
at candidatus cedit hic mastigia,
stimulorum loculi. protollo mortem mihi;
certum est, hunc Acheruntem praemittam prius.
#OL# Vt tibi ego inuentus sum obsequens. quod maxime
cupiebas, eius copiam feci tibi.
erit hodie tecum quod amas clam uxorem. Lys. Tace.
ita me di bene ament, ut ego uix reprimo labra
ob istanc rem quin te deosculer, uoluptas mea.
Chal. quid, deosculere? quae res? quae uoluptas tua?
ecfodere hercle hic uolt, credo, uesicam uilico.†
#OL# ecquid amas nunc me? Lys. Immo edepol me quam te minus.
licetne amplecti te? Chal. quid, amplecti? Ol. Licet.
#LYS# Vt, quia te tango, mel mihi uideor lingere.
#OL# Vltro te, amator, apage te a dorso meo.
Chal. Illuc est, illuc, quod hic hunc fecit uilicum:
eidem me pridem, cum ei aduorsum ueneram,
facere atriensem uoluerat sub ianua.
#OL# Vt tibi morigerus hodie, ut uoluptati fui.
#LYS# Vt tibi, dum uiuam, bene uelim plus quam mihi.
Chal. Hodie hercle, opinor, hi conturbabunt pedes:
solet hic barbatos sane sectari senex.
#LYS# Vt ego hodie Casinam deosculabor, ut mihi
bona multa faciam <clam> meam uxorem. Chal. Attatae,
nunc pol ego demum in rectam redii semitam.
hic ipsus Casinam deperit. habeo uiros.
#LYS# iam hercle amplexari, iam osculari gestio.
#OL# sine prius deduci. quid, malum, properas? Lys. Amo.
#OL# at non opinor fieri hoc posse hodie. Lys. Potest,
siquidem cras censes te posse emitti manu.
Chal. Enim uero huc aures magis sunt adhibendae mihi:
iam ego uno in saltu lepide apros capiam duos.
#LYS# apud hunc sodalem meum atque uicinum mihi
locus est paratus: ei ego amorem omnem meum
concredui; is mihi se locum dixit dare.
#OL# quid eius uxor? ubi erit? Lys. Lepide repperi.
mea uxor uocabit huc eam ad se in nuptias,
ut hic sit secum, se adiuuet, secum cubet;
ego iussi, et dixit se facturam uxor mea.
illa hic cubabit, uir aberit faxo domo;
tu rus uxorem duces: id rus hic erit
tantisper dum ego cum Casina faciam nuptias.
hinc tu ante lucem rus cras duces postea.
satin docte? Ol. Astute. Chal. Age modo, fabricamini,
malo hercle uestro tam uorsuti uiuitis.
#LYS# scin quid nunc facias? Ol. Loquere. Lys. Tene marsuppium,
abi atque obsona, propera, sed lepide uolo,
molliculas escas, ut ipsa mollicula est. Ol. Licet.
#LYS# emito sepiolas, lepadas, lolligunculas,
hordeias. Chal. Immo triticeias, si sapis.
#LYS# soleas. Chal.qui quaeso potius quam sculponeas,
quibus battuatur tibi os, senex nequissime?
#OL# Vin lingulacas? Lys. quid opust, quando uxor domi est?
ea lingulaca est nobis, nam numquam tacet.
#OL# in re praesenti ex copia piscaria
consulere quid emam potero. Lys. Aequom oras, abi.
argento parci nolo, obsonato ampliter.
nam mihi uicino hoc etiam conuento est opus,
ut quod mandaui curet. Ol. Iamne abeo? Lys. Volo.—
Chal. Tribus non conduci possum libertatibus,
quin ego illis hodie comparem magnum malum
quinque hanc omnem rem meae erae iam faciam palam.
manifesto teneo in noxia inimicos meos.
sed si nunc facere uolt era officium suom,
nostra omnis lis est. pulchre praeuortar uiros.
nostro omine it dies; iam uicti uicimus.
ibo intro, ut id quod alius condiuit cocus,
ego nunc uicissim ut alio pacto condiam,
quo id quoi paratum est ut paratum ne siet
sitque ei paratum quod paratum non erat.—

III.I
Lysidamus Nunc amici anne inimici sis imago, Alcesime,
mihi sciam, nunc specimen specitur, nunc certamen cernitur.
cur amem me castigare, id ponito ad compendium,
'cano capite' 'aetate aliena' eo addito ad compendium,
'cui sit uxor' id quoque illuc ponito ad compendium.
Alcesimus Miseriorem ego ex amore quam te uidi neminem.
#LYS# fac uacent aedes. Alc.quin edepol seruos, ancillas domo
certum est omnis mittere ad te. Lys. Oh, nimium scite scitus es.
sed facito dum merula † peruorsus quos cantat colas:
cum cibo suo quique facito ut ueniant, quasi eant Sutrium.
#ALC# meminero. Lys. Em, nunc enim te demum nullum scitum scitiust.
cura, ego ad forum modo ibo: iam hic ero. Alc. Bene ambula.
#LYS# fac habeant linguam tuae aedes. A. quid ita? L. Cum ueniam, uocent.
#ALC# attatae, caedundus tu homo es: nimias delicias facis.
#LYS# quid me amare refert, nisi sim doctus <ac> dicaculus?
sed tu caue in quaesitione mihi sis.—Alc. Vsque adero domi.—

III.II
Cleostrata Hoc erat ecastor quod me uir tanto opere orabat meus,
ut properarem arcessere hanc <huc> ad me uicinam meam,
liberae aedes ut sibi essent, Casinam quo deducerent.
nunc adeo nequaquam arcessam, <ne illis> ignauissumis
liberi loci potestas sit, uetulis ueruecibus.
sed eccum egreditur, senati columen, praesidium popli,
meus uicinus, meo uiro qui liberum praehibet locum.
non ecastor uilis emptu est, modio qui uenit salis.
Alcesimus Miror huc iam non arcessi in proxumum uxorem meam,
quae iam dudum, si arcessatur, ornata exspectat domi.
sed eccam, opino arcessit. salue, Cleostrata. Cleost. Et tu, Alcesime.
ubi tua uxor? Alc. Intus illa te, si se arcessas, manet;
nam tuos uir me orauit, ut eam istuc ad te adiutum mitterem.
uin uocem? Cleost. Sine eam * nolo si occupata est. Alc. Otium est.
Cleost. Nil moror, molesta ei esse nolo; post conuenero.
#ALC# non ornatis istic apud uos nuptias? Cleost. Orno et paro.
#ALC# non ergo opus est adiutrice? Cleost. Satis domist. ubi nuptiae
fuerint, tum istam conuenibo. nunc uale, atque istanc iube.—
#ALC# quid ego nunc faciam? flagitium maxumum feci miser,
propter operam illius hirqui improbi, edentuli,
qui hoc mihi contraxit; operam uxoris polliceor foras,
quasi catillatum. flagitium hominis, qui dixit mihi
suam uxorem hanc arcessituram esse; ea se eam negat morarier.
atque edepol mirum ni subolet iam hoc huic uicinae meae.
uerum autem altrouorsum quom eam mecum rationem puto,
si quid eius esset, esset mecum postulatio.
ibo intro, ut subducam nauim rusum in puluinaria.—
Cleost. Iam hic est lepide ludificatus. miseri ut festinant senes.
nunc ego illum nihili decrepitum meum uirum ueniat uelim,
ut eum ludificem uicissim, postquam hunc delusi alterum.
nam ego aliquid contrahere cupio litigi inter eos duos.
sed eccum incedit. at, quom aspicias tristem, frugi censeas.

III.III
Lysidamus Stultitia magna est, mea quidem sententia,
hominem amatorem ullum ad forum procedere,
in eum diem quoi quod amet in mundo siet;
sicut ego feci stultus: contriui diem,
dum asto aduocatus cuidam cognato meo;
quem hercle ego litem adeo perdidisse gaudeo,
ne me nequiquam sibi hodie aduocauerit.
nam meo quidem animo qui aduocatos aduocet
rogitare oportet prius et <per>contarier,
adsitne ei animus necne adsit, quem aduocet:
si neget adesse, exanimatum amittat domum.
sed uxorem ante aedis eccam. ei misero mihi,
metuo ne non sit surda atque haec audiuerit.
Cleost. Audiui ecastor cum malo magno tuo.
#LYS# accedam propius. quid agis, mea festiuitas?
Cleost. Te ecastor praestolabar. Lys. Iamne ornata res?
iamne hanc traduxti huc ad nos uicinam tuam,
quae te adiutaret? Cleost. Arcessiui, ut iusseras.
uerum hic sodalis tuos, amicus optumus,
nescio quid se sufflauit uxori suae:
negauit posse, quoniam arcesso, mittere.
#LYS# Vitium tibi istuc maxumum est, blanda es parum.
Cleost. Non matronarum officiumst, sed meretricium,
uiris alienis, mi uir, subblandirier.
i tu atque arcesse illam: ego intus quod factost opus
uolo accurare, mi uir. Lys. Propera ergo. Cleost. Licet.
iam pol ego huic aliquem in pectus iniciam metum;
miserrumum hodie ego hunc habebo amasium.—

III.IV
Alcesimus Viso huc, amator si a foro rediit domum,
qui me atque uxorem ludificatust, larua.
sed eccum ante aedis. ad te hercle ibam commodum.
#LYS# et hercle ego ad te. quid ais, uir minimi preti?
quid tibi mandaui? quid tecum oraui? Alc. quid est?
#LYS# Vt bene uociuas aedis fecisti mihi,
ut traduxisti huc ad nos uxorem tuam.
satin propter te pereo ego atque occasio?
#ALC# quin tu suspendis te? nempe tute dixeras,
tuam arcessituram esse uxorem uxorem meam.
#LYS# ergo arcessiuisse ait sese, et dixisse te
eam non missurum. Alc.quin eapse ultro mihi
negauit eius operam se morarier.
#LYS# quin eapse me adlegauit, qui istam arcesserem.
#ALC# quin nihili facio. Lys.quin me perdis. Alc.quin benest,
quin etiam diu morabor, quin cupio tibi—
#LYS# quin—Alc. Aliquid aegre facere. Lys.quin faciam lubens.
numquam tibi hodie 'quin' erit plus quam mihi.
#ALC# quin hercle di te perdant postremo quidem.
#LYS# quid nunc? missurusne es ad me uxorem tuam?
#ALC# ducas, easque in maxumam malam crucem
cum hac cum istac, cumque amica etiam tua.
abi et aliud cura, ego iam per hortum iussero
meam istuc transire uxorem ad uxorem tuam.—
#LYS# nunc tu mi amicus es in germanum modum.
qua ego hunc amorem mi esse aui dicam datum
aut quid ego umquam erga Venerem inique fecerim,
cui sic tot amanti mi obuiam eueniant morae?
attat,
quid illuc clamoris, opsecro, in nostrast domo?

III.u
Pardalisca Nulla sum, nulla sum, tota, tota occidi,
cor metu mortuomst, membra miserae tremunt,
nescio unde auxili, praesidi, perfugi
mi aut opis copiam comparem aut expetam:
tanta factu modo mira miris modis
intus uidi, nouam atque integram audaciam.
caue tibi, Cleostrata, apscede ab ista, opsecro,
ne quid in te mali faxit ira percita.
eripite isti gladium, quae suist impos animi.
#LYS# nam quid est quod haec huc timida atque exanimata exsiluit foras?
Pardalisca. Par. Perii, unde meae usurpant aures sonitum?
#LYS# Respice modo ad me. Par. O ere mi—Lys. quid tibi est? quid timida es? Par. Perii.
#LYS# quid, periisti? Par. Perii, et tu periisti. L. A, perii? quid ita?
#PAR# Vae tibi. L. Immo, uae tibi sit. P. Ne cadam, amabo, tene me.
#LYS# quidquid est, eloquere mihi cito. Par. Contine pectus,
face uentum, amabo, pallio. Lys. Timeo hoc negoti quid siet,
nisi haec meraclo se uspiam percussit flore Liberi.
#PAR# Óptine auris, amabo. Lys. I in malam a me crucem,
pectus, auris, caput teque di perduint,
nam nisi ex te scio, quidquid hoc est, cito, hoc
iam tibi istuc cerebrum dispercutiam, excetra tu,
ludibrio pessuma adhuc quae me habuisti.
#PAR# ere mi—Lys. quid uis mea me ancilla? Par. Nimium saeuis. Lys. Numero dicis.
sed hoc quidquid est eloquere, in pauca confer:
quid intus tumulti fuit? Par. Scibis, audi.
malum pessumumque hic modo intus apud nos
tua ancilla hoc pacto exordiri coepit,
quod haud Atticam condecet disciplinam.
#LYS# quid est id? Par. Timor praepedit dicta linguae.
#LYS# possum scire ego istuc ex te quid negotist? Par. Dicam.
tua ancilla, quam tu tuo uilico uis
dare uxorem, ea intus—Lys. quid intus? quid est?
#PAR# imitatur malarum malam disciplinam,
uiro quae suo interminetur: uitam—
#LYS# quid ergo? Par. Ah—L. quid est? P. Interemere ait uelle uitam,
gladium—Lys. Hem. Par. Gladium—Lys. quid eum gladium?
#PAR# habet. Lys. Ei misero mihi, cur eum habet?
#PAR# insectatur omnis domi per aedis,
nec quemquam prope ad se sinit adire:
ita omnes sub arcis, sub lectis latentes
metu mussitant. Lys. Occidi atque interii.
quid illi obiectumst mali tam repente?
#PAR# insanit. Lys. Scelestissimum me esse credo.
#PAR# immo si scias dicta quae dixit hodie—
#LYS# istuc expeto scire. quid dixit? Par. Audi.
per omnis deos et deas deierauit,
occisurum eum hac nocte quicum cubaret.
#LYS# men occidet? Par. an quippiam ad te attinet? Lys. Vah.
#PAR# quid cum ea negoti tibist? L. Peccaui:
illuc dicere, uilicum, uolebam.
#PAR# sciens de uia in semitam degredere.
#LYS# numquid mihi minatur? Par. Tibi infesta solist
plus quam cuiquam. L. Quam ob rem? P.quia se des uxorem Olýmpioni,
neque se tuam nec se suam neque uiri uitam sinere in
crastinum protolli: id huc missa sum tibi ut dicerem,
ab ea uti caueas tibi. Lys. Perii hercle ego miser. Par. Dignus <es>.
#LYS# neque est neque fuit me senex quisquam amator
adaeque miser. Par. Ludo ego hunc facete;
nam quae facta dixi omnia huic falsa dixi:
era atque haec dolum ex proxumo hunc protulerunt,
ego hunc missa sum ludere. Lys. Heus Pardalisca.
#PAR# quid est? Lys. Est—P. quid? L. est quod uolo exquirere ex te.
#PAR# moram offers mihi. Lys. at tu mihi offers maerorem.
sed etiamne habet nunc Casina gladium?
#PAR# habet, sed duos. Lys. quid, duos? Par. Altero te
occisurum ait, altero uilicum hodie.
#LYS# occisissimus sum omnium qui uiuont.
loricam induam mi optumum esse opinor.
quid uxor mea? non adiit atque ademit?
#PAR# nemo audet prope accedere. Lys. exoret. Par. Órat:
negat ponere alio modo ullo profecto,
nisi se sciat uilico non datum iri.
#LYS# atque ingratiis, quia non uolt, nubet hodie.
nam quor non ego id perpetrem quod coepi,
ut nubat mihi? illud quidem uolebam,
nostro uilico. Par. Saepicule peccas.
#LYS# timor praepedit uerba. uerum, obsecro te,
dic med uxorem orare ut exoret illam,
gladium ut ponat et redire me intro ut liceat. Par. Nuntiabo.
L. et tu orato. P. Et ego orabo. L. At blande orato, ut soles. sed audin?
si effexis hoc, soleas tibi dabo, et anulum in digitum aureum et bona pluruma.
#PAR# operam dabo. Lys. Face ut impetres.
#PAR# eo nunciam, nisi quippiam
remorare me. Lys. Abi et cura.
redit eccum tandem opsonatu meus adiutor, pompam ducit.

III.ui
Olympio Vide, fur, sentis sub signis ducas. Citrioqui uero hi sunt sentis?
#OL# quia quod tetigere, ilico rapiunt, si eas ereptum, ilico scindunt:
ita quoquo adueniunt, ubiubi sunt, duplici damno dominos multant.
Cit. Heia. Ol. attat. cesso magnufice patricieque amicirier atque ita ero meo ire aduorsum?
#LYS# bone uir, salue. Ol. Fateor. Lys. quid fit? Ol. Tu amas: ego esurio et sitio.
#LYS# lepide excuratus incessisti. Ol. Aha, hodie * *
#LYS# mane uero, quamquam fastidis. Ol. Fu fu, fetet tuos mihi sermo.
#LYS# Quae res? Ol. Haec res. etiamne adstas? enim uero πράγματά μοι παρέχεις.
#LYS# dabo tibi μέγα κακόν,
ut ego opinor, nisi resistis. Ol. Ὦ Ζεῦ,
potin a me abeas, nisi me uis uomere hodie?
#LYS# mane. Ol. quid est? quis hic est homo?
#LYS# erus sum. Ol.quis erus? Lys. Cuius tu seruo's. Ol. Seruos ego? Lys. Atque meus.
#OL# non sum ego liber?
memento, memento. Lys. Mane atque asta. Ol. Omitte.
#LYS# seruos sum tuos. Ol. Optumest. Lys. Opsecro te,
Olýmpisce mi, mi pater, mi patrone. Ol. Em,
sapis sane. Lys. Tuos sum equidem.
#OL# quid mi opust seruo tam nequam?
#LYS# quid nunc? quam mox recreas me?
#OL# cena modo si sit cocta.
L. Hisce ergo abeant. O. Propere cito intro ite et cito deproperate.
ego iam intus ero, facite cenam mihi ut ebria sit.
sed lepide nitideque uolo, nil moror barbarico bliteo.
stasne etiam? i sis, ego hic habeo. numquid est ceterum quod morae sit?
#LYS# Gladium Casinam intus habere ait, qui me atque te interimat.
#OL# scio. sic sine habere;
nugas agunt: noui
ego illas malas merces.
quin tu i modo mecum
domum. Lys. At pol malum metuo.
i tu modo, perspicito prius quid intus agatur.
#OL# tam mihi mea uita
quam tua tibi carast.
uerum i modo. Lys. #S# tu iubes, em ibitur tecum.

IV.I
Pardalisca Nec pol ego Nemeae credo neque ego Olympiae
neque usquam ludos tam festiuos fieri
quam hic intus fiunt ludi ludificabiles
seni nostro et nostro Olympioni uilico.
omnes festinant intus totis aedibus,
senex in culina clamat, hortatur coquos:
'quin agitis hodie? quin datis, si quid datis?
properate, cenam iam esse coctam oportuit.'
uilicus is autem cum corona, candide
uestitus, lautus exornatusque ambulat.
illae autem armigerum in cubiculo exornant duae,
quem dent pro Casina nuptum nostro uilico.
sed nimium lepide dissimulant, quasi nil sciant
fore huius quod futurumst; digne autem coqui
nimis lepide ei rei dant operam, ne cenet senex,
aulas peruortunt, ignem restingunt aqua:
illarum oratu faciunt; illae autem senem
cupiunt extrudere incenatum ex aedibus,
ut ipsae solae uentres distendant suos.
noui ego illas ambestrices: corbitam cibi
comesse possunt. sed aperitur ostium.

IV.II
Lysidamus #S# sapitis, uxor, uos tamen cenabitis,
cena ubi erit cocta; ego ruri cenauero.
nam nouom maritum et nouam nuptam uolo
rus prosequi, noui hominum mores maleficos,
ne quis eam abripiat. facite uostro animo uolup.
sed properate istum atque istam actutum emittere,
tandem ut † ueniamus luci; ego cras hic ero.
cras habuero, uxor, ego tamen conuiuium.
#PAR# fit quod futurum dixi: incenatum senem
foras extrudunt mulieres. Lys. quid tu hic agis?
#PAR# ego eo quo me ipsa misit. Lys. Veron? Par. Serio.
#LYS# quid hic speculare? Par. Nil equidem speculor. Lys. Abi:
tu hic cunctas, intus alii festinant. Par. Eo.—
#LYS# abi hinc sis ergo, pessumarum pessuma.
iamne abiit illaec? dicere hic quiduis licet.
qui amat, tamen hercle, si esurit, nullum esurit.
sed eccum progreditur cum corona et lampade
meus socius, compar, commaritus uilicus.

IV.III
#OL# age tibicen, dum illam educunt huc nouam nuptam foras,
suaui cantu concelebra omnem hanc plateam hymenaeo.
hymen hymenaee o hymen.
#LYS# quid agis, mea salus? #OL# esurio hercle, atque adeo hau salubriter.
#LYS# at ego amo. #OL# at ego hercle nihili facio. tibi amor pro cibost,
mihi ieiunitate iam dudum intestina murmurant.
#LYS# nam quid illaec nunc tam diu intus remorantur remeligines?
quasi ob industriam, quanto ego plus propero, procedit minus.
#OL# quid si etiam suffundam hymenaeum, si qui citius prodeant?
#LYS# censeo, et ego te adiutabo in nuptiis communibus.
#LYS# #OL# hymen hymenaee o hymen.
#LYS# perii hercle ego miser, dirumpi hymenaeum cantando licet:
illo morbo quo dirumpi cupio, non est copia.
#OL# edepol ne tu, si equos esses, esses indomabilis.
#LYS# Quo argumento? #OL# nimis tenax es. #LYS# num me expertu's uspiam?
#OL# di melius faciant. sed crepuit ostium, exitur foras.
#LYS# di hercle me cupiunt seruatum. iam oboluit Casinus procul.

IV.IV
Pardalisca Sensim supera tolle limen pedes, mea noua nupta;
sospes iter incipe hoc, uti uiro tuo
semper sis superstes,
tuaque ut potior pollentia sit uincasque uirum uictrixque sies,
tua uox superet tuomque imperium: uir te uestiat, tu uirum despolies.
noctuque et diu ut uiro subdola sis,
opsecro, memento.
#OL# malo maxumo suo hercle ilico, ubi tantillum peccassit.
#LYS# tace. Ol. Non taceo. L. Quae res? O. Mala malae male monstrat.
#LYS# facies tu hanc rem mi ex parata imparatam.
id quaerunt uolunt, haec ut infecta faciant.
#PAR# age Olýmpio, quando uis, uxorem
accipe hanc ab nobis.
#OL# date ergo, daturae si umquam estis hodie.
#LYS# abite intro. Par. Amabo, integrae atque imperitae huic
impercito. Ol. Futurum est.
#PAR# Valete. Ol. Ite iam. Lys. Ite. Par. Iam ualete.
#LYS# iamne abscessit uxor? Ol. Domist, ne time. Lys. Euax,
nunc pol demum ego sum liber.
meum corculum, melculum, uerculum. Ol. Heus tu,
malo, si sapies, cauebis;
meast haec. Lys. Scio, sed meus fructus est prior.
#OL# tene hanc lampadem. Lys. Ímmo ego hanc tenebo.
Venus multipotens, bona multa mihi
dedisti, huius cum copiam mihi dedisti. Ol. O
corpusculum malaculum,
mea uxorcula. quae res?
#LYS# quid est? Ol. Ínstitit plantam
quasi luca bos. Lys. Tace sis,
nebula haud est mollis aeque atque huius pectus est.
#OL# edepol papillam bellulam—ei misero mihi.
#LYS# quid est? Ol. Pectus mi icit non cubito, uerum ariete.
#LYS# quid tu ergo hanc, quaeso, tractas tam dura manu?
at mihi, qui belle hanc tracto, non bellum facit.
#OL# Vah. Lys. quid negotist? Ol. Opsecro, ut ualentulast,
paene exposiuit cubito. Lys. Cubitum ergo ire uolt.
#OL# quin imus ergo? Lys. I, belle belliatula.—

V.I
Myrrhina Acceptae bene et commode eximus intus
ludos uisere huc in uiam nuptialis.
numquam ecastor ullo die risi adaeque,
neque hoc quod relicuom est plus risuram opinor.
Pardalisca Lubet Chalinum quid agat scire, nouom nuptum cum nouo marito.
Myrr. Nec fallaciam astutiorem ullus fecit
poeta, atque ut haec est fabre facta ab nobis.
Cleostrata Optunso ore nunc peruelim progrediri
senem, quo senex nequior nullus uiuit.
ne illum quidem
nequiorem arbitror esse, qui locum
praebet illi * <te> nunc praesidem
uolo hic, Pardalisca, esse, qui hinc exeat
eum ut ludibrio habeas.
#PAR# libens fecero et solens.
Myrr. * spectato: hinc omnia, intus quid agant *
Pard. * pone me, amabo. Myrr. Et ibi audacius licet
quae uelis libere proloqui. Pard. Tace,
uostra foris crepuit.

V.II
Olympio Neque quo fugiam neque ubi lateam neque hoc dedecus quo modo celem
scio, tantum erus atque ego flagitio superauimus nuptiis nostris,
ita nunc pudeo atque ita nunc paueo atque ita inridiculo sumus ambo.
sed ego insipiens noua nunc facio: pudet quem prius non puditum umquamst.
operam date, dum mea facta itero: est operae pretium auribus accipere,
ita ridicula auditu, iteratu ea sunt quae ego intus turbaui.
ubi intro hanc nouam nuptam deduxi, recta uia in conclaue abduxi.
sed tenebrae ibi erant tamquam in puteo; dum senex abest 'decumbe' inquam.
conloco fulcio mollio blandior,
ut prior quam senex nup<tias perpetrem>.
tardus esse ilico coepi, quoniam *
respecto identidem, ne senex *
inlecebram stupri principio eam sauium posco,
reppulit mihi manum, neque enim dare sibi sauium me siuit.
enim iam magis adpropero, magis iam libet in Casinam inruere *
cupio illam operam seni surripere, forem obdo, ne senex me opprimeret.
Myrr. agedum, tuadi hunc. Cleos. Ópsecro, ubi tua noua nuptast?
#OL# perii hercle ego, manifesta res. Cleos. Omnem ordine rem
fateri ergo aequom est. quid intus agitur? quid agit Casina?
satin morigera est? Ol. Pudet dicere.
#CLEOS# memora ordine, ut occeperas.
#OL# pudet hercle. Cleos. Age audacter *
<post>quam decubuisti, inde uolo memorare quid est factum *
#OL# * flagitium est. Cleos. Cauebunt qui audierint. faciant *
#OL# * hoc magnus est. Cleos. Perdis. quin tu pergis? Ol. V.I
* us suptus porro *
#CLEOS# quid? Ol. Babae. Cleos. quid? Ol. Papae.
#CLEOS# * est? Ol. Oh, erat maximum.
* <ferrum ne> haberet metui: id quaerere occepi *
dum gladium quaero, * ne habeat, arripio capulum.
sed cum cogito, non habuit gladium, nam esset frigidus.
Cl. eloquere. Ol. At pudet. Cl. Num radix fuit, Ol. Non fuit. CL. Num cucumis?
#OL# profecto hercle * non fuit quicquam holerum,
nisi, quidquid erat, calamitas profecto attigerat numquam.
ita, quidquid erat, grande erat.
Myrr. quid fit denique? edisserta. Ol. V.I appello Casinam, †inquit
'amabo, mea uxorcula, cur uirum tuom sic me spernis?
nimis tu quidem hercle immerito
meo mi haec facis, quia mihi te expetiui.'
illa haud uerbum facit et saepit ueste id qui estis <mulieres>.
ubi illum saltum uideo opsaeptum, rogo ut altero sinat ire.
uolo, ut obuertam, cubitis im *
ullum muttit e *
surgo, ut in eam in *
atque illam in *
Myrr. Perlepide narrat *
#OL# sauium *
ita quasi saetis labra mihi compungit barba,
continuo in genua ut astiti, pectus mihi pedibus percutit.
decido de lecto praecipes: subsilit, optundit os mihi.
inde foras tacitus profugiens exeo hoc ornatu quo uides,
ut senex hoc eodem poculo, quo ego bibi, biberet. Cleos. Óptume est.
sed ubi est palliolum tuom? Ol. Hic intus reliqui.
#CLEOS# quid nunc? satin lepide adita est uobis manus? Ol. Merito.
sed concrepuerunt fores. num illa me nunc sequitur?

V.III

Lysidamus Maxumo ego ardeo flagitio nec quid agam meis rebus scio,
nec meam ut uxorem aspiciam contra oculis, ita disperii;
<om>nia palam sunt probra,
omnibus modis occidi miser.
* ita manufesto faucibus teneor
* <nec> quibus modis purgem scio me meae uxori.
* <at>que expalliatus sum miser,
* <cla>ndestinae nuptiae.
* censeo
* mihi optumum est.
* intro ad uxorem meam
sufferamque ei meum tergum ob iniuriam.
sed ecquis est qui homo munus uelit fungier
pro me? quid nunc agam nescio, nisi ut improbos
famulos imiter ac domo fugiam.
nam salus nulla est scapulis, si domum redeo.
* nugas istic dicere licet. uapulo hercle ego inuitus tamen
etsi malum merui.
hac dabo protinam <me> et fugiam. Chal. Heus, sta ilico, amator.
#LYS# Óccidi, reuocor: quasi non audiam, abibo.

V.IV

Chal. Úbi tu es, qui colere mores Massilienses postulas?
nunc tu si uis subigitare me, probast occasio.
redi sis in cubiculum; periisti hercle. age, accede huc modo.
nunc ego tecum aequom arbitrum extra considium captauero.
#LYS# perii, fusti defloccabit iam illic homo lumbos meos.
hac iter faciundumst, nam illac lumbifragiumst obuiam.
#CLEOS# iubeo te saluere, amator. Lys. Ecce autem uxor obuiamst:
[nunc ego inter sacrum saxumque sum nec quo fugiam scio.]
hac lupi, hac canes: lupina scaeua fusti rem gerit;
hercle opinor permutabo ego illuc nunc uerbum uetus:
hac ibo, caninam scaeuam spero meliorem fore.
Myrr. quid agis, dismarite? Cleos. #M# uir, unde hoc ornatu aduenis?
quid fecisti scipione aut quod habuisti pallium?
Myrr. In adulterio, dum moechissat Casinam, credo perdidit.
#LYS# occidi. Ch. Etiamne imus cubitum? Casina sum. L. I in malam crucem.
Chal. Non amas me? Cleos.quin responde, tuo quid factum est pallio?
#LYS# bacchae hercle, uxor—Cleos. Bacchae? Lys. Bacchae hercle, uxor—Myrr. Nugatur sciens,
nam ecastor nunc Bacchae nullae ludunt. Lys. Oblitus fui,
sed tamen Bacchae—Cleos. quid, Bacchae? Lys. Sin id fieri non potest—
#CLEOS# times ecastor. Lys. Egone? Cl. Mentire hercle. nam palles male.
ṇ .......... quid me ụẹ .... ụṣ ..... am me rog̣ạs?
* ṃạḷẹ ṛ * mihi
* g̣ṛatulor.
* q̣ụ * ṣẹṇex
ḥọ * ọṇ * ụ
* ụṇc̣ cạsiṇụst | – |
quị ḥịc̣ * lem frus ..... ṛạm .. ḍịs
(Ol.) qui etiam me miserum famosum fecit flagitiis suis.
#LYS# non taces? Ol. Non herle uero taceo. nam tu maxumo
me opsecrauisti opere, Casinam ut poscerem uxorem mihi
tui amoris causa. Lys. Ego istuc feci? Ol. Immo Hector Ilius
te quidem oppresset. Lys. Feci ego istaec dicta quae uos dicitis?
#CLEOS# Rogitas etiam? Lys. #S# quidem hercle feci, feci nequiter.
#CLEOS# Redi modo huc intro: monebo, si qui meministi minus.
#LYS# hercle, opinor, potius uobis credam quod uos dicitis.
sed, uxor, da uiro <tuo> hanc ueniam. Myrrhina, ora Cleostratam;
si umquam posthac aut amasso Casinam aut occepso modo,
ne ut eam amasso, si ego umquam adeo posthac tale admisero
nulla causast, quin pendentem me, uxor, uirgis uerberes.
Myrr. Censeo ecastor ueniam hanc dandam. Cleos. Faciam ut iubes.
propter eam rem hanc tibi nunc ueniam minus grauate prospero,
hanc ex longa longiorem ne faciamus fabulam.
#LYS# non irata es? Cleos. Non sum irata. Lys. Tuaen fidei credo? CL. Meae.
#LYS# lepidiorem uxorem nemo quisquam quam ego habeo hanc habet.
#CLEOS# age tu, redde huic scipionem et pallium. Chal. Tene, si lubet.
mihi quidem edepol insignite factast magna iniuria:
duobus nupsi, neuter fecit quod nouae nuptae solet.
Spectatores, quod futurumst intus, id memorabimus.
haec Casina huius reperietur filia esse ex proxumo
eaque nubet Euthynico nostro erili filio.
nunc uos aequomst manibus meritis meritam mercedem dare:
qui faxit, clam uxorem ducet semper scortum quod uolet;
uerum qui non manibus clare, quantum poterit, plauserit,
ei pro scorto supponetur hircus unctus nautea.

CISTELLARIA

I.I

Selenium Cum ego antehac te amaui et mi amicam esse creui,
mea Gýmnasium, et matrem tuam, tum id mihi hodie
aperuistis, tu atque haec: soror si mea esses,
qui magis potueritis mihi honorem ire habitum,
nescio, nisi, ut meus est animus, fieri non posse arbitror;
ita omnibus relictis rebus mihi frequentem operam dedistis.
eo ego uos amo et eo a me magnam iniistis gratiam.
Gymnasium Pol isto quidem nos pretio facile est frequentare
tibi utilisque habere:
ita in prandio nos lepide ac nitide
accepisti apud te, ut semper meminerimus.
Sel. Lubenti edepol animo factum et fiet a me,
quae uos arbitrabor uelle, ea ut expetessam.
Lena Quod ille dixit, qui secundo uento uectus est tranquillo mari,
uentum gaudeo—ecastor ad ted, ita hodie hic acceptae sumus
suauibus modis,
nec nisi disciplina apud te fuit quicquam ibi quin mihi placeret.
Sel. quid ita, amabo? Lena. Raro nimium dabat quod biberem, id merum infuscabat.
#GYMN# amabo, hicine istud decet? Lena. Iusque fasque est:
nemo alienus hic est. Sel. Merito uostro amo uos,
quia me colitis et magni facitis. Lena. Decet pol, mea Selenium,
hunc esse ordinem beneuolentis inter se
beneque amicitia utier,
ubi istas uideas summo genere natas, summatis matronas,
ut amicitiam colunt atque ut eam iunctam bene habent inter se.
si idem istud nos faciamus, si idem imitemur, ita tamen uix uiuimus
cum inuidia summa. suarum opum nos uolunt esse indigentes.
nostra copia nil uolunt nos potesse
suique omnium rerum nos indigere,
ut sibi simus supplices.
eas si adeas, abitum quam aditum malis, ita nostro ordini
palam blandiuntur, clam, si occasio usquam est,
aquam frigidam subdole suffundunt.
uiris cum suis praedicant nos solere,
suas paelices esse aiunt, eunt depressum.
quia nos libertinae sumus, et ego et tua mater, ambae
meretrices fuimus: illa te, ego hanc mihi educaui
ex patribus conuenticiis. neque ego hanc superbiai
causa pepuli ad meretricium quaestum, nisi ut ne esurirem.
Sel. At satius fuerat eam uiro dare nuptum potius. Lena. Heia,
haec quidem ecastor cottidie uiro nubit, nupsitque hodie,
nubet mox noctu: numquam ego hanc uiduam cubare siui.
nam si haec non nubat, lugubri fame familia pereat.
#GYMN# necesse est, quo tu me modo uoles esse, ita esse, mater.
Lena. Ecastor haud me paenitet, si ut dicis ita futura es.
nam si quidem ita eris ut uolo, numquam senecta fies
semperque istam quam nunc habes aetatulam optinebis,
multisque damno et mihi lucro sine meo saepe eris sumptu.
#GYMN# di faxint. Lena. Sine opera tua di horunc nil facere possunt.
#GYMN# equidem hercle addam operam sedulo; sed tu aufer istaec uerba.
meus oculus, mea Selenium, numquam ego te tristiorem
uidi esse. quid, cedo, te obsecro tam abhorret hilaritudo?
neque munda adaeque es, ut soles (hoc sis uide, ut petiuit
suspiritum alte) et pallida es. eloquere utrumque nobis,
et quid tibi est et quid uelis nostram operam, ut nos sciamus.
noli, obsecro, lacrumis tuis mi exercitum imperare.
Sel. Med excrucio, mea Gymnasium: male mihi est, male maceror;
doleo ab animo, doleo ab oculis, doleo ab aegritudine.
quid dicam, nisi stultitia mea me in maerorem rapi?
#GYMN# indidem unde oritur facito ut facias stultitiam sepelibilem.
Sel. quid faciam? Gymn. In latebras abscondas pectore penitissimo.
tuam stultitiam sola facito ut scias sine aliis arbitris.
Sel. At mihi cordolium est. Gymn. quid? id unde est tibi cor? commemora obsecro;
quod neque ego habeo neque quisquam alia mulier, ut perhibent uiri.
Sel. Siquid est quod doleat, dolet; si autem non est—tamen hoc hic dolet.
#GYMN# amat haec mulier. Sel. Eho an amare occipere amarum est, obsecro?
#GYMN# namque ecastor Amor et melle et felle est fecundissimus;
gustui dat dulce, amarum ad satietatem usque oggerit.
Sel. Ad istam faciem est morbus, qui me, mea Gymnasium, macerat.
#GYMN# perfidiosus est Amor. Sel. Ergo in me peculatum facit.
#GYMN# bono animo es, erit isti morbo melius. Sel. Confidam fore,
si medicus ueniat qui huic morbo facere medicinam potest.
#GYMN# Veniet. Sel. Spissum istuc amanti est uerbum, ueniet, nisi uenit.
sed ego mea culpa et stultitia peius misera maceror,
quom ego illum unum mi exoptaui, quicum aetatem degerem.
Lena. Matronae magis conducibilest istuc, mea Selenium,
unum amare et cum eo aetatem exigere quoi nuptast semel.
uerum enim meretrix fortunati est oppidi simillima:
non potest suam rem obtinere sola sine multis uiris.
Sel. Hoc uolo agatis. qua accersitae causa ad me estis, eloquar.
nam mea mater, quia ego nolo me meretricem dicier,
obsecutast de ea re, gessit morem morigerae mihi,
ut me, quem ego amarem grauiter, sineret cum eo uiuere.
Lena. Stulte ecastor fecit. sed tu enumquam cum quiquam uiro
consueuisti? Sel. Nisi quidem cum Alcesimarcho, nemine,
neque pudicitiam meam mi alius quisquam imminuit. Lena. Obsecro,
quo is homo insinuauit pacto se ad te? Sel. Per Dionysia
mater pompam me spectatum duxit. dum redeo domum,
conspicillo consecutust clanculum me usque ad fores.
inde in amicitiam insinuauit cum matre et mecum simul
blanditiis, muneribus, donis. Lena. Mihi istunc uellem hominem dari,
ut ego illum uorsarem! Sel. quid opust uerbis? consuetudine
coepi amare contra ego illum, et ille me. Lena. O mea Selenium,
adsimulare amare oportet. nam si ames, extempulo
melius illi multo, quem ames, consulas quam rei tuae.
Sel. At ille conceptis iurauit uerbis apud matrem meam,
me uxorem ducturum esse: ei nunc alia ducendast domum,
sua cognata Lemniensis, quae habitat hic in proxumo.
nam eum pater eius subegit. nunc mea mater iratast mihi,
quia non redierim domum ad se, postquam hanc rem resciuerim,
eum uxorem ducturum esse aliam. Lena. Nihil amori iniuriumst.
Sel. Nunc te amabo ut hanc hic <unum> triduom hoc solum sinas
esse et hic seruare apud me. nam ad matrem accersita sum.
Lena. Quamquam istud mihi erit molestum triduom, et damnum dabis,
faciam. Sel. Facis benigne et amice. sed tu, Gymnasium mea,
si me absente Alcesimarchus ueniet, nolito acriter
eum inclamare (utut erga me est meritus, mihi cordi est tamen),
sed, amabo, tranquille: ne quid, quod illi doleat, dixeris.
accipias clauis: si quid opus tibi erit prompto, promito.
ego uolo ire. Gymn. Vt mi exciuisti lacrimas. Sel. Gymnasium mea,
bene uale. Gymn. Cura te, amabo. sicine immunda, obsecro,
ibis? Sel. Immundas fortunas aequom est squalorem sequi.
#GYMN# amiculum hoc sustolle saltem. Sel. Sine trahi, cum egomet trahor.
#GYMN# Quando ita tibi lubet, uale atque salue. Sel. #S# possim, uelim.—
#GYMN# numquid me uis, mater, intro quin eam? ecastor mihi
uisa amare. Lena. Istoc ergo auris grauiter obtundo tuas,
ne quem ames. abi intro. Gymn. Numquid me uis? Lena. Vt ualeas. Gymn. Vale.—

I.II

  Lena. Idem mihi magnae quod parti est uitium mulierum
quae hunc quaestum facimus: quae ubi saburratae sumus,
largiloquae extemplo sumus, plus loquimur quam sat est.
nam ego illanc olim, quae hinc flens abiit, paruolam
puellam proiectam ex angiportu sustuli.
[adulescens quidam hic est adprime nobilis
quin ego nunc quia sum onusta mea ex sententia
quiaque adeo me compleui flore Liberi,
magis libera uti lingua conlibitum est mihi,
tacere nequeo misera quod tacito usus est.
Sicyone, summo genere; ei uiuit pater.
is amore misere hanc deperit mulierculam,
quae hinc modo flens abiit. contra amore eum haec deperit.]
eam meae ego amicae dono huic meretrici dedi,
quae saepe mecum mentionem fecerat,
puerum aut puellam alicunde ut reperirem sibi,
recens natum, eapse quod sibi supponeret.
ubi mihi potestas primum euenit, ilico
feci eius ei quod me orauit copiam.
postquam eam puellam a me accepit, ilico
eandem puellam peperit quam a me acceperat,
sine obstetricis opera et sine doloribus,
item ut aliae pariunt, quae malum quaerunt sibi.
nam amatorem aibat esse peregrinum sibi
suppositionemque eius facere gratia.
id duae nos solae scimus: ego quae illi dedi
et illa quae a me accepit, praeter uos quidem.
haec sic res gesta est. si quid usus uenerit,
meminisse ego hanc rem uos uolo. ego abeo domum.—

I.III

Auxilium Vtrumque haec, et multiloqua et multibiba, est anus.
satin uix reliquit deo quod loqueretur loci,
ita properauit de puellae proloqui
suppositione. quod si tacuisset, tamen
ego eram dicturus, deus, qui poteram planius.
nam mihi Auxilio est nomen. nunc operam date,
ut ego argumentum hoc uobis plane perputem.
fuere Sicyoni iam diu Dionysia.
mercator uenit huc ad ludos Lemnius,
isque hic compressit uirginem, adulescentulus,
<ui>, uinulentus multa nocte in uia.
is ubi malam rem scit se meruisse, ilico
pedibus perfugium peperit, in Lemnum aufugit,
ubi habitabat tum. illa quam compresserat
decumo post mense exacto hic peperit filiam.
quoniam reum eius facti nescit qui siet,
paternum seruom sui participat consili,
dat eam puellam ei seruo exponendam ad necem.
is eam proiecit. haec puellam sustulit.
ille clam obseruauit seruos <qui eam proiecerat>
quo aut quas in aedis haec puellam deferat.
ut eampse uos audistis confiterier,
dat eam puellam meretrici Melaenidi,
eaque educauit eam sibi pro filia
bene ac pudice. tum illic autem Lemnius
propinquam uxorem duxit, cognatam suam.
ea diem suom obiit, facta morigera est uiro.
post<quam> ille uxori iusta fecit, ilico
huc commigrauit; duxit uxorem hic sibi
eandem quam olim uirginem hic compresserat,
et eam cognoscit esse, quam compresserat;
illa illi dicit, eius se ex iniuria
peperisse gnatam atque eam se seruo ilico
dedisse exponendam. ille extemplo seruolum
iubet illum eundem persequi, si qua queat
reperire quae sustulerit. ei rei nunc suam
operam usque assiduo seruos dat, si possiet
meretricem illam inuenire, quam olim tollere,
cum ipse exponebat, ex insidiis uiderat.
nunc quod relicuom restat uolo persoluere,
ut expungatur nomen, ne quid debeam.
adulescens hic est Sicyoni, ei uiuit pater;
is amore proiecticiam illam deperit
quae dudum flens hinc abiit ad matrem suam,
et illa hunc contra, qui est amor suauissimus.
ut sunt humana, nihil est perpetuom datum.
pater adulescenti dare uolt uxorem; hoc ubi
mater resciuit, iussit accersi eam domum.
haec sic res gesta est. bene ualete et uincite
uirtute uera, quod fecistis antidhac;
seruate uostros socios, ueteres et nouos,
augete auxilia uostra iustis legibus,
perdite perduelles, parite laudem et lauream,
ut uobis uicti Poeni poenas sufferant.—

II.I

Alcesimarchus Credo ego Amorem primum apud homines carnificinam commentum.
hanc ego de me coniecturam domi facio, ni foris quaeram,
qui omnes homines supero [atque] antideo cruciabilitatibus animi.
iactor [crucior] agitor stimulor, uersor
in amoris rota, miser exanimor,
feror differor distrahor diripior,
ita nubilam mentem animi habeo.
ubi sum, ibi non sum, ubi non sum, ibist animus,
ita mi omnia sunt ingenia;
quod lubet, non lubet iam id continuo,
ita me Amor lassum animi ludificat,
fugat, agit, appetit, raptat, retinet,
lactat, largitur: quod dat non dat; deludit:
modo quod suasit, <id> dissuadet,
quod dissuasit, id ostentat.
maritumis moribus mecum experitur
ita meum frangit amantem animum;
neque, nisi quia miser non eo pessum,
mihi ulla abest perdito permities.
ita pater apud uillam detinuit
me hos dies sex ruri continuos,
neque licitum interea est meam amicam uisere *
estne hoc miserum memoratu?
* * *
nudiussextus
(Alc.) Potine tu homo facinus facere strenuom? (Seruus) Aliorum affatim est
qui faciant. sane ego me nolo fortem perhiberi uirum.
* * *
Seruus Sed quid istuc? Alc. Mala multa dici mihi uolo. Seru. Qua gratia?
#ALC# quia uiuo. Seru. Facile id quidem edepol possum, si tu uis. Alc. Volo.
#SERU# at enim ne tu exponas pugno os metuo in imperio meo.
#ALC# numquam edepol faciam. Seru. Fidem da. Alc. Do, non facturum esse me.
sed ego primum, tot qui ab amica abesse potuerim dies,
sum nihili. Seru. Nihili hercle uero es. Alc. * perdite,
quae me amaret contra. Seru. Dignus hercle es infortunio.
#ALC# ei me <tot tam> acerba facere in corde. Seru. Frugi nunquam eris.
#ALC# praesertim quae coniurasset mecum et firmasset fidem,
#SERU# neque deos neque homines aequom est facere tibi posthac bene.
#ALC# Quae esset aetatem exactura mecum in matrimonio,
#SERU# compedes te capere oportet neque eas unquam ponere.
#ALC# Quae mihi esset commendata et meae fidei concredita,
#SERU# hercle te uerberibus multum caedi oportere arbitror.
#ALC# Quae mellillam me uocare et suauium solitast suom.
#SERU# ob istuc unum uerbum dignu's, deciens qui furcam feras.
#ALC# egomet laetor. sed quid auctor nunc mihi es? Seru. Dicam tibi:
Supplicium illi des, suspendas te, ne tibi suscenseat.
#ALC# quian *
#SERU# quid tu ergo * te manuleo
* * *
(Alc.) quid si amo? * (T.) * est amor
* atque illam quam <te> amare intellego
* si conclusos uos <me> habere in carcere
* amoris noctesque et dies
ni emortuos *
mihi nunquam quisquam *
(T.) Immo maxumus.
nam qui amant stulte atque inmodeste atque inprobe
* ne ament.
* * *
(Alc.) * ubi tu es? Seru. Ecce me.
#ALC# i, adfer mihi arma et loricam adducito.
#SERU# loricam adducam?
#ALC# i, curre, equom adfer. Seru. Hercle hic insanit miser.
#ALC# abi atque hastatos multos, multos uelites,
multos cum multis—nil moror precario.
ubi sunt quae iussi? Seru. Sanus hic non est satis.
T. Ab anu esse credo nocitum, cum illaec sic facit.
#SERU# Vtrum deliras, quaeso, an astans somnias,
qui equom me adferre iubes, loricam adducere,
multos hastatos, post id multos uelites,
multos cum multis? haec tu peruorsario
mihi fabulatu's. Alc. Dixin ego istaec, obsecro?
#SERU# modo quidem hercle haec dixisti. Alc. Non praesens quidem.
#SERU# praestigiator, siquidem hic non es atque ades.
T. Video ego te Amoris ualde tactum toxico,
adulescens; eo te magis uolo monitum. Alc. Mone.
T. Caue sis cum Amore tu unquam bellum sumpseris.
#ALC# quid faciam? T. Ad matrem eius deuenias domum,
expurges, iures, ores blande per precem
eamque exores ne tibi suscenseat.
#ALC# expurigabo hercle omnia ad raucam rauim.
* * *
Non. p. M
Senex prohibet diuitiis maximis, dote altili atque opima.
* * *
mulierculam exornatulam. * quidem hercle scita.
quamquam uetus cantherius sum, etiam nunc, ut ego opinor,
adhinnire equolam possum ego hanc, si detur sola soli.
Gymnasium Nimis opportune mi euenit rediisse Alcesimarchum;
nam sola nulla inuitior solet esse. Sen. #M# uocato,
ne sola sis: ego tecum <ero, uolo> ego agere, ut tu agas aliquid.
#GYMN# nimis lepide exconcinnauit hasce aedis Alcesimarchus.
Sen. Vt quo<m Ven>us adgreditur, <place>t; lepidumst amare semper.
#GYMN# Venerem meram haec aedes olent, quia amator expoliuit.
Sen. Non modo ipsa lepidast, commode quoque hercle fabulatur.
sed cum dicta huius interpretor, haec herclest, ut ego opinor,
meum quae corrumpit filium. suspiciost eam esse,
utpote quam nunquam uiderim; de opinione credo.
nam hasce aedis conductas habet meus gnatus, haec ubi astat:
hoc hanc eam esse opiniost; nam haec illum nominauit.
quid si adeam atque appellem. mali damnique inlecebra, salue.
#GYMN# * uapulabis.
Sen. * uolo apud te.
* * *
#GYMN# intro abeo,
nam meretricem astare in uia solam prostibuli sanest.
* * *
#GYMN# quid uis.
Sen. Volo ex te scire quidquid est *
quid ego usquam male feci tibi <aut meu>s quisquam, id edisserta,
quam ob rem me meumque filium quom <matr>e remque nostram
habes perditui et praedatui? Gymn. Miser errat, ut ego dixi.
lepidast materies, ludam ego hunc, nam occasio uidetur.
potin operam inique equidem malam <ut ne> des innocenti?
Sen. Sed <obsecro> te, nullusnest tibi amator alius quisquam,
nisi meus modo unus filius? Gymn. Quem quidem ego amem, alius nemo est.
Sen. At ego * Gymn. Nil moror: damno sunt tui mihi similes.
Sen. quid * (Gymn.) isne est id arbitratus?
* * *

(Gym.) datores
negotioli bellissimi senices soletis esse.
* * *

Lena. #M# respondere postulas? iniurium est.
stipulari semper me ultro oportet a uiris,
eum quaestum facio, nil uiris promittere.
* * *

siquidem imperes pro copia, pro recula
* * *

Lena.quin is, si itura es? nimium is uegrandi gradu.
#GYMN# pol ad cubituram, mater, magis sum exercita
fere quam ad cursuram. eo sum tardiuscula.
meminere officium suom.
ita mustulentus uentus nares attigit.
capillo scisso atque excissatis auribus
quae quasi carnificis angiporta purigans
* * *
non quasi nunc haec sunt hic, limaces, liuidae,
febriculosae, miserae amicae, osseae,
diobolares, schoeniculae, miraculae,
cum extritis talis, cum todillis crusculis
* * *
Sel. Molestus es.
#ALC# meae issula sua <aede>s egent. ad me <sine ducam>. Sel. Aufer manum.
#ALC# Germana mea sororcula. Sel. Repudio te fraterculum.
#ALC# tum tu igitur, mea matercula. Mel. Repudio te † fraterculum.
#ALC# opsecro te Sel. Valeas. Alc. Vt sinas Sel. Nil moror. Alc. Expurigare me.
Sel. * Alc. Sine dicam. Mel. Satis sapit mihi tuis periuriis.
* at nunc non potest. Alc. Supplicium polliceri uolo.
Sel. At mi aps te accipere non libet. Alc. Em omnia
patior iure infelix. Sel. Volup est neque tis misereri decet.
quamquam hominem *
uerba dare *
non illa * qui frangant foedera
* eos *
(Sel.) dabis.—
#ALC# at ego nec do neque te amittam hodie, nisi quae uolo tecum loqui
das mihi operam.
Mel. Potin ut mihi molestus ne sis? Alc.quin id est nomen mihi,
omnes mortales uocant molestum. *
* obsecro. Mel. At frustra obsecras.
* * *
quia sine omni * Alc. Dabo
ius iurandum. *
Mel. At ego nunc <ab> illo mihi <caueo> iure iurando tuo;
similest ius iurandum amantum quasi ius confusicium.
#ALC# nescia *
* (Mel.) nugas agis.
* * *
#ALC# supplicium dabo *
quo modo ego *
* (Mel.) quia es nactus nouam,
quae * quaedam quasi tu nescias.
* Alc. Di deaeque illam perdant † pariter.
* umquam, si hoc fallo. Mel. Nil moror
* falsum fallis, eo te * ignorat fides.
postremo, si mihi dedisses uerba, deis numquam dares.
#ALC# quin equidem illam ducam uxorem. Mel. Ducas, si *
nunc hoc si tibi commodumst, quae *
#ALC# instruxi illi aurum atque uestem. (Mel.) *
siquidem amabas, * illi instrui.
sed sino. iam hoc mihi responde quod <ego> te rogauero:
instruxisti *
tibi ita ut uoluisti * (Alc.) quod uolo.
Mel. Eo facetu's quia tibi aliast sponsa locuples Lemnia.
habeas. neque nos factione tanta quanta tu sumus
neque opes nostrae tam sunt ualidae quam tuae; uerum tamen
hau metuo ne ius iurandum nostrum quisquam culpitet:
tu iam, si quid tibi dolebit, scies qua doleat gratia.
#ALC# di me perdant—Mel. Quodcumque optes, tibi uelim contingere.
#ALC# si illam uxorem duxero umquam, mihi quam despondit pater.
Mel. Et me, si umquam tibi uxorem filiam dedero meam.
#ALC# patierin me periurare? Mel. Pol te aliquanto facilius,
quam me meamque rem perire et ludificari filiam.
alibi quaere ubi iuri iurando tuo satis sit subsidi:
hic apud nos iam, Alcesimarche, confregisti tesseram.
#ALC# face semel periclum. Mel. Feci saepe, quod factum queror.
#ALC# Redde mi illam. Mel. Inter nouam rem uerbum usurpabo uetus:
quod dedi datum non uellem, quod relicuomst non dabo.
#ALC# non remissura es mihi illam? Mel. Pro me responsas tibi.
#ALC# non remittes? Mel. Scis iam dudum omnem meam sententiam.
#ALC# satin istuc tibi in corde certumst? Mel.quin ego commentor quidem.
#ALC# non edepol <ego> istaec tua dicta nunc in auris recipio.
Mel. Non? hem, quid agis igitur? animum aduorte iam, ut quid agas scias.
#ALC# at ita me di deaeque, superi atque inferi et medioxumi,
itaque me Iuno regina et Iouis supremi filia
itaque me Saturnus eius patruos—Mel. Ecastor pater.
#ALC# itaque me Ops opulenta illius auia—Mel. Immo mater quidem.
#ALC# iuno filia et Saturnus patruos et summus Iuppiter—
tu me delenis, propter te haec pecco. Mel. Perge dicere.
#ALC# anne etiam, ut quid consultura sis sciam, pergis eloqui?
Mel. Non remittam. definitumst. Alc. Enim uero ita me Iuppiter
itaque me Iuno itaque Ianus ita—quid dicam nescio.
iam scio. immo, mulier, audi, meam ut scias sententiam.
di me omnes, magni minuti, et etiam patellarii
faxint, ne ego <dem uiuae> uiuos sauium Selenio,
nisi ego teque tuamque † filiam meque hodie obtruncauero,
poste autem cum primo luci cras nisi ambo occidero,
et equidem hercle nisi pedatu tertio † omnis efflixero,
nisi tu illam remittis ad me. dixi quae uolui. uale.—
Mel. Abiit intro iratus. quid ego nunc agam? si redierit
illa ad hunc, ibidem loci res erit: ubi odium occeperit,
illam extrudet, tum hanc uxorem Lemniam ducet domum.
sed tamen ibo et persequar: amens ne quid faciat, cauto opust.
postremo, quando aequa lege pauperi cum diuite
non licet, perdam operam potius quam carebo filia.
sed quis hic est qui recta platea cursum huc contendit suom?
et illud paueo et hoc formido, ita tota sum misera in metu.

II.II
Lampadio Anum sectatus sum clamore per uias,
miserrumam habui. ut illaec hodie quot modis
moderatrix <linguae> fuit atque immemorabilis.
quot illi blanditias, quid illi promisi boni,
quot admoeniui fabricas, quot fallacias
in quaestione. uix exculpsi ut diceret,
quia ei promisi dolium uini dare.

II.III
Phanostrata Audire uocem uisa sum ante aedis modo
mei Lampadisci serui. Lamp. Non surda es, era:
recte audiuisti. Phan. quid agis hic? Lamp. Quod gaudeas.
#PHAN# quid id est? Lamp. Hinc ex hisce aedibus paulo prius
uidi exeuntem mulierem. Phan. Illam quae meam
gnatam sustulerat? Lamp. Rem tenes. Phan. quid postea?
Lamp. Dico ei, quo pacto eam ab hippodromo uiderim
erilem nostram filiam sustollere.
extimuit tum illa. Mel. Iam horret corpus, cor salit.
nam mihi ab hippodromo memini adferri paruolam
puellam eamque me mihi supponere.
#PHAN# age perge, quaeso. animus audire expetit
ut gesta res sit. Mel. V.Inam audire non queas.
* * *
Lamp. Pergo illa<m onerare> dictis: 'illaec ted anus
fortu<nis ex secundis ad mi>seras uocat.
nam illaec tibi nutrix est, ne matrem censeas.
ego te reduco et reuoco ad <summas> ditias,
ubi tu locere in luculentam familiam,
unde tibi talenta magna uiginti pater
det dotis; non enim hic, ubi ex Tusco modo
tute tibi indigne dotem quaeras corpore.
#PHAN# an, amabo, meretrix illa est quae illam sustulit?
Lamp. Immo [meretrix] fuit; sed ut sit de ea re, eloquar.
iam perducebam illam ad me suadela mea:
anus ei amplexa est genua, plorans, obsecrans,
ne deserat se: eam suam esse filiam,
seque eam peperisse sancte adiurabat mihi.
'istanc quam quaeris' inquit 'ego amicae meae
dedi, quae educaret eam pro filiola sua;
et uiuit' inquit. 'ubi ea est?' inquam extempulo.
#PHAN# seruate di med obsecro. Mel. At me perditis.
#PHAN# Quoi illam dedisset exquisisse oportuit.
Lamp. Quaesiui, et dixit meretrici Melaenidi.
Mel. Meum elocutust nomen, interii <oppido>.
Lamp. V.I elocuta est, ego continuo [anum] interrogo;
'ubi habitat?' inquam 'duc ac demonstra mihi.'
'auecta est' inquit 'peregre hinc habitatum.' Mel. Obsipat
aculam. Lamp. 'Quo auecta est, eo sequemur. sicine
agis nugas? periisti hercle, ni * *
* * <non> hoc longe destiti
instare, usque adeo donec se adiurat anus
iam mihi monstrare. Phan. at non missam oportuit.
Lamp. Seruatur. sed illaec se quandam aibat mulierem
suam bene uolentem conuenire etiam prius,
commune quacum id esset sibi negotium.
et scio uenturam. Mel. #M# indicabit, et suas
ad meas miserias † alias faciem consciam.
#PHAN# quid nunc uis facere me? Lamp. Intro abi atque animo bono es.
uir tuos si ueniet, iube domi opperirier,
ne in quaestione mihi sit, si quid eum uelim.
ego ad anum recurro rursum. Phan. Lampadio, obsecro,
cura. Lamp. Perfectum ego hoc dabo negotium.
#PHAN# deos teque spero.—Lamp. Eosdem ego, uti abeas domum.
Mel. Adulescens, asta atque audi. Lamp. Men, mulier, uocas?
Mel. Te. Lamp. quid negoti est? nam occupatus sum ampliter.
Mel.quis istic habitat? Lamp. Demipho dominus meus.
Mel. Nempe istic est, qui Alcesimarcho filiam
suam despondit in diuitias maxumas?
Lamp. Is ipsust. Mel. Eho tu, quam uos igitur filiam
nunc quaeritatis alteram? Lamp. Ego dicam tibi:
non ex uxore natam uxoris filiam.
Mel. quid istuc est uerbi? Lamp. Ex priore muliere
nata, inquam, meo ero est filia. Mel. Certe modo
huius, quae locuta est, quaerere aibas filiam.
Lamp. Huius ergo quaero. Mel. Quo modo igitur, obsecro,
haec est prior, quae nupta nunc est? Lamp. Conteris
tu tua me oratione, mulier, quisquis es.
medioxumam quam duxit uxorem, ex ea
nata est haec uirgo, Alcesimarcho quae datur.
ea uxor diem obiit. iam scis? Mel. Teneo istuc satis.
sed ego illud quaero confragosum, quo modo
prior posterior sit et posterior sit prior?
Lamp. Prius hanc compressit quam uxorem duxit domum,
prius grauida facta est priusque peperit filiam;
eam postquam peperit, iussit paruam proici:
ego eam proieci, alia mulier sustulit,
ego inspectaui. erus hanc duxit postibi.
eam nunc puellam filiam eius quaerimus.
quid nunc supina susum in caelum conspicis?
Mel. Ei nunciam istuc quo properabas, nil moror.
nunc intellexi. Lamp. Dis hercle habeo gratiam,
nam ni intellexes, numquam, credo, amitteres.—
Mel. Nunc mihi bonae necessumst esse ingratiis,
quamquam esse nolo. rem palam esse intellego:
nunc egomet potius hanc inibo gratiam
ab illis, quam illaec me indicet. ibo domum,
atque ad parentes redducam Selenium.—

III.I
Melaenis Rem elocuta sum tibi omnem; sequere hac me, Selenium,
ut eorum quoiam esse oportet te sis potius quam mea.
quamquam inuita te carebo, animum ego inducam tamen
ut illud quem <ad modum> tuam in rem bene conducat consulam.
nam hic crepundia insunt, quibuscum te illa olim ad me detulit,
quae mihi dedit, parentes te ut cognoscant facilius.
accipe hanc cistellam, Halisca. agedum pulta illas fores.
dic me orare ut aliquis intus prodeat propere ocius.
Alcesimarchus Recipe me ad te, Mors, amicum et beneuolum. Selenium Mater mea,
periimus miserae. Alc. Vtrum hac me feriam an ab laeua latus?
Mel. quid tibi est? Sel. Alcesimarchum non uides? ferrum tenet.
#ALC# ecquid agis? remorare. lumen linque. Sel. Amabo, accurrite,
ne se interemat. Alc. O Salute mea salus salubrior,
tu nunc, si ego uolo seu nolo, sola me ut uiuam facis.
Mel. Haud uoluisti istuc seuerum facere. Alc. Nil mecum tibi,
mortuos tibi sum: hanc ut habeo certum est non amittere;
nam hercle iam ad me adglutinandam totam decretum est dare.
ubi estis, serui? occludite aedis pessulis, repagulis
ilico: hanc ego tetulero intra limen.—Mel. Abiit, abstulit
mulierem. ibo, persequar iam illum intro, ut haec ex me sciat
eadem, si possum tranquillum facere ex irato mihi.

IV.I
Lampadio Nullam ego me uidisse credo magis anum excruciabilem
quam illaec est, quae dudum fassa est mihi quaene infitias eat.
sed eccam eram uideo. sed quid hoc est, haec quod cistella hic iacet
cum crepundiis? nec quemquam conspicor alium in uia.
faciundum est puerile officium: conquiniscam ad cistulam.
Phanostrata quid agis, Lampadio? Lamp. Haec cistella numnam hinc ab nobis domo est?
nam hinc ab ostio iacentem sustuli. Phan. quid nuntias
super anu? Lamp. Scelestiorem in terra nullam esse alteram.
omnia infitiatur ea quae dudum confessa est mihi.
nam hercle ego <quam> illam anum inridere me ut sinam, satiust mihi
quouis exitio interire. Phan. Di, obsecro uostram fidem.
La. quid deos obsecras? #PH# Seruate nos. La. quid est? #PH# Crepundia
haec sunt, quibuscum tu extulisti nostram filiolam ad necem.
L. Sanane es? P. Haec sunt profecto. L. Pergin? P. Haec sunt. L. #S# mihi
alia mulier istoc pacto dicat, dicam esse ebriam.
#PHAN# non ecastor falsa memoro. Lamp. Nam, obsecro, unde haec gentium?
aut quis deus obiecit hanc ante ostium nostrum, quasi
dedita opera, in tempore ipso? Phan. Spes mihi sancta subueni.

IV.II
Halisca Nisi quid mi opis di dant, disperii, neque unde auxilium expetam habeo.
itaque † petulantia mea me animi miseram habet.
quae in tergum meum ne ueniant, male formido,
si era mea <me> sciat tam socordem esse quam sum.
quamne in manibus tenui atque accepi hic ante aedis
cistellam, ubi ea sit nescio, nisi ut opinor
loca haec circiter excidit mihi.
mei homines, mei spectatores, facite indicium, si quis uidit,
quis eam abstulerit quisue sustulerit et utrum hac an illac iter institerit.
non sum scitior, quae hos rogem aut quae fatigem,
qui semper malo muliebri sunt lubentes.
nunc uestigia hic si qua sunt noscitabo.
nam si nemo hac praeter iit, postquam intro abii,
cistella hic iaceret. quid hic? perii, opinor.
actum est, ilicet me infelicem et scelestam.
nulla est, neque ego sum usquam. perdita perdidit me.
sed pergam ut coepi tamen, quaeritabo.
nam et intus paueo et foris formido,
ita nunc utrubique metus me agitat.
ita sunt homines misere miseri:
ille nunc laetus est, quisquis est, qui illam habet,
quae neque illa illi quicquam usui et mi exitio est.
sed memet moror, quom hoc ago setius.
Halisca, hoc age, ad terram aspice et despice,
oculis inuestiges, astute augura.
Lam. Era. #PH# Hem quid est? Lam. Haec est. Ph.quis est? Lam. Quoi haec excidit cistella.
#PHAN# certe est, eum locum signat, ubi ea excidit: apparet.
Hal. Sed is hac iit, hac socci uideo
uestigium in puluere, persequar hac.
in hoc iam loco cum altero constitit. hic
meis turba oculis modo se obiecit:
neque prorsum iit hac: hic stetit, hinc illo
exiit. hic concilium fuit.
ad duos attinet, liquidumst. attat,
singulum uideo uestigium.
sed is hac abiit. contemplabor. hinc huc iit, hinc nusquam abiit.
actam rem ago. quod periit, periit: meum corium <cum> cistella.
redeo intro. Phan. Mulier, mane. sunt qui uolunt te conuentam.
Hal.quis me reuocat? Lamp. Bona femina et malus masculus uolunt te.
Hal. * * postremo ille
plus qui uocat scit quod uelit, quam ego quae uocor. reuortor.
[ecquem uidisti † quaerere hic, amabo, in hac regione
cistellam cum crepundiis, quam ego hic amisi misera?
nam dudum ut accucurrimus ad Alcesimarchum, ne se
uita interemeret, tum <eam mihi op>inor excidisse.
Lamp. Cistellam haec mulier <perdidit. tace>amus, era, parumper.
Hal. Disperii misera. quid ego erae dicam? quae me opere tanto
seruare iussit, qui suos Selenium parentes
facilius posset noscere, quae erae [meae] supposita est parua,
quam quaedam meretrix ei dedit. Lamp. Nostram haec rem fabulatur,
hanc scire oportet, filia tua ubi sit, signa ut dicit.
Hal. Nunc eam uolt suae matri et patri, quibus nata est, reddere ultro.
mi homo, obsecro, alias res geris, ego tibi meas res mando.
Lamp. Istuc ago, atque istic mihi cibus est, quod fabulare,
sed inter rem agendam istam erae huic respondi quod rogabat.
nunc ad te redeo: si quid est opus, dic, impetratumst.]
quid quaeritabas? Hal. #M# homo et mea mulier, uos saluto.
#PHAN# et nos te. sed quid quaeritas? Hal. Vestigium hic requiro,
qua aufugit quaedam * aestio * Lamp. quid id? quid nam est?
Hal. Alienum * et maerorem familiarem.
Lamp. Mala mers, era, haec et callida est. Phan. Ecastor ita uidetur.
Lamp. Imitatur nequam bestiam et damnificam. Phan. Quamnam, amabo?
Lamp. Inuoluolum, quae in pampini folio intorta implicat se:
itidem haec exorditur sibi intortam orationem.
quid quaeritas? Hal. Cistellula hinc mi, adulescens, euolauit.
Lamp. In caueam latam oportuit. Hal. Non edepol praeda magna.
Lamp. Mirum quin grex uenalium in cistella infuerit una.
#PHAN# sine dicat. Lamp. #S# dicat quidem. Phan. Age loquere [tu] quid ibi infuerit.
Hal. Crepundia una. Lamp. Est quidam homo, qui illam ait se scire ubi sit.
at pol ille a quadam muliere, si eam monstret, gratiam ineat.
Lamp. At sibi ille quidam uolt dari mercedem. Hal. At pol illa quaedam,
quae illam cistellam perdidit, quoidam negat esse quod det.
Lamp. At enim ille quidam o<peram bonam magis> expetit quam argentum.
Hal. At pol illi quoidam mulieri nulla opera gratuita est.
#PHAN# commodule quaedam. tu tibi nunc prodes. confitemur
cistellam habere. Hal. At uos Salus seruassit. ubi ea nunc est?
#PHAN# saluam eccam. sed ego rem meam magnam confabulari
tecum uolo: sociam te mihi adopto ad meam salutem.
Hal. quid istuc negoti est? aut quis es? Phan. Ego sum illius mater,
quae haec gestitauit. Hal. Hicine tu ergo habitas? Phan. Hariolare.
sed quaeso, ambages, mulier, mitte atque hoc age.
eloquere, unde haec sunt tibi, cito, crepundia.
Hal. Mea haec erilis gestitauit filia.
Lamp. Mentiris, nam mea gestitauit, non tua.
#PHAN# ne obloquere. Lamp. Taceo. Phan. Mulier, perge dicere.
ubi ea est, quae gestitauit? Hal. Hic in proximo.
#PHAN# istic quidem edepol mei uiri habitat gener.
* * *
#PHAN# ne obloquere rusus. perge porro dicere.
quot annos nata dicitur? Hal. Septemdecim.
#PHAN# mea est. Lamp. East: u< * numer>us annorum attulit.
Hal. quid qua <tibi causa haec dixi?> iam quaero meam.
Lamp. At po<l ego * > sunt, quaero tertiam.
#PHAN# Quod quaeritabam, filiam inueni meam.
Hal. Aequom est <reponi> per fidem quod creditum est,
ne bene merenti sit malo benignitas.
nostra haec alumna est, tua profecto filia:
* * *
et redditura est tuam tibi, et ea gratia
domo profecta est. ceterum ex ipsa, obsecro,
exquaeritote: ego serua sum. Phan. Aequom postulas.
Hal. Illius ego istanc esse malo gratiam.
sed istanc cistellam te opsecro ut reddas mihi.
#PHAN# quid fit, Lampadio? Lamp. Quod tuom est teneas tuom.
#PHAN# at me huius miseret. Lamp. Sic faciundum censeo:
da isti cistellam et intro abi cum istac semul.
#PHAN# tibi auscultabo. tene tu cistellam tibi,
abeamus intro. sed quid <est> nomen tuae
dominae? Hal. Melaenis. Phan. I prae, iam ego te sequar.—

V.I
Demipho quid hoc negoti est, quod omnes homines fabulantur per uias
mihi esse filiam inuentam? et Lampadionem me in foro
quaesiuisse aiunt. Lamp. Ere, unde is? Dem. Ex senatu. Lamp. Gaudeo
tibi mea opera liberorum esse amplius. Dem. Enim non placet.
nil moror aliena mi opera fieri pluris liberos.
sed quid istuc est? Lamp. Propera ire intro huc ad adfinem tuom,
filiam tuam iam cognosces intus. ibidem uxor tua est.
abi cito. Dem. Praeuorti hoc certumst rebus aliis omnibus.—
Caterua Ne exspectetis, spectatores, dum illi huc ad uos exeant:
nemo exibit, omnes intus conficient negotium.
ubi id erit factum, ornamenta ponent; postidea loci
qui deliquit uapulabit, qui non deliquit bibet.
nunc quod ad uos, spectatores, relicuom relinquitur,
more maiorum date plausum postrema in comoedia.

CVRCVLIO
I.I
Palinurus Quo ted hoc noctis dicam proficisci foras
Cum istoc ornatu cumque hac pompa, Phaedrome?
Phaedromus Quo Venus Cupidoque imperat, suadet Amor:
si media nox est siue est prima uespera,
si status condictus cum hoste intercedit dies,
tamen est eundum quo imperant ingratiis.
#PAL# at tandem, tandem—Phaed. Tandem es odiosus mihi.
#PAL# istuc quidem nec bellum est nec memorabile:
tute tibi puer es, lautus luces cereum.
Phaed. Egon apicularum congestum opera non feram,
ex dulci oriundum melculo dulci meo?
#PAL# nam quo te dicam ego ire? Phaed. #S# tu me roges,
dicam ut scias. Pal. #S# rogitem, quid respondeas?
Phaed. Hoc Aesculapi fanum est. Pal. Plus iam anno scio.
Phaed. Huic proxumum illud ostiumst oculissimum.
salue, ualuistin? Pal. Ostium occlusissimum,
caruitne febris te heri uel nudiustertius
et heri cenauistine? Phaed. Deridesne me?
#PAL# quid tu ergo, insane, rogitas ualeatne ostium?
Phaed. Bellissimum hercle uidi et taciturnissimum,
numquam ullum uerbum muttit: cum aperitur tacet,
cum illa noctu clanculum ad me exit, tacet.
#PAL# numquid tu quod te aut genere indignum sit tuo
facis aut inceptas facinus facere, Phaedrome?
num tu pudicae cuipiam insidias locas
aut quam pudicam esse oportet? Phaed. Nemini,
nec me ille sirit Iuppiter. Pal. Ego item uolo.
ita tuom conferto amare semper, si sapis,
ne id quod ames populus si sciat, tibi sit probro.
semper curato ne sis intestabilis.
Phaed. quid istuc est uerbi? Pal. Caute ut incedas uia:
quod amas amato testibus praesentibus.
Phaed.quin leno hic habitat. Pal. Nemo hinc prohibet nec uetat,
quin quod palam est uenale, si argentum est, emas.
nemo ire quemquam publica prohibet uia;
dum ne per fundum saeptum facias semitam,
dum ted abstineas nupta, uidua, uirgine,
iuuentute et pueris liberis, ama quid lubet.
Phaed. Lenonis hae sunt aedes. Pal. Male istis euenat.
Phaed.qui? Pal.quia scelestam seruitutem seruiunt.
Phaed. Obloquere. Pal. Fiat maxume. Phaed. Etiam taces?
#PAL# nempe obloqui me iusseras. Phaed. At nunc ueto.
sed ita uti occepi dicere: ei ancillula est.
#PAL# nempe huic lenoni qui hic habitat? Phaed. Recte tenes.
#PAL# minus formidabo, ne excidat. Phaed. Odiosus es.
eam uolt meretricem facere. ea me deperit,
ego autem cum illa facere nolo mutuom.
#PAL# quid ita? Phaed.quia proprium facio: amo pariter simul.
#PAL# malus clandestinus est amor, damnumst merum.
Phaed. Est hercle ita ut tu dicis. Pal. Iamne ea fert iugum?
Phaed. Tam a me pudica est quasi soror mea sit, nisi
si est osculando quippiam impudicior.
#PAL# semper tu scito, flamma fumo est proxima;
fumo comburi nil potest, flamma potest.
qui e nuce nuculeum esse uolt, frangit nucem:
qui uolt cubare, pandit saltum sauiis.
Phaed. At illa est pudica neque dum cubitat cum uiris.
#PAL# credam, pudor si cuiquam lenoni siet.
Phaed. Immo ut illam censes? ut quaeque illi occasiost,
subripere se ad me; ubi sauium oppegit, fugit.
id eo fit, quia hic leno, <hic qui> aegrotus incubat
in Aesculapi fano, is me excruciat. Pal. quid est?
Phaed. Alias me poscit pro illa triginta minas,
alias talentum magnum; neque quicquam queo
aequi bonique ab eo impetrare. Pal. Iniuriu's,
qui quod lenoni nulli est id ab eo petas.
Phaed. Nunc hinc parasitum in Cariam misi meum
petitum argentum a meo sodali mutuom.
quod si non affert, quo me uortam nescio.
#PAL# si deos salutas, dextrouorsum censeo.
Phaed. Nunc ara Veneris haec est ante horunc fores;
me inferre Veneri uoui ieientaculum.
#PAL# quid? tu te pones Veneri ieientaculo?
Phaed. Me, te atque hosce omnis. Pal. Tum tu Venerem uomere uis.
Phaed. Cedo, puere, sinum. Pal. quid facturu's? Phaed. Iam scies.
anus hic solet cubitare custos ianitrix,
nomen Leaenae est, multibiba atque merobiba.
#PAL# Quasi tu lagoenam dicas, ubi uinum Chium
solet esse. Phaed. quid opust uerbis? uinosissima est;
eaque extemplo ubi <ego> uino has conspersi fores,
de odore adesse me scit, aperit ilico.
#PAL# eine hic cum uino sinus fertur? Phaed. Nisi neuis.
#PAL# nolo hercle, nam istunc qui fert afflictum uelim;
ego nobis afferri censui. Phaed.quin tu taces?
si quid super illi fuerit, id nobis sat est.
#PAL# quisnam istic fluuiust, quem non recipiat mare?
Phaed. Sequere hac, Palinure, me ad fores, fi mi obsequens.
#PAL# ita faciam. Phaed. Agite bibite, festiuae fores;
potate, fite mihi uolentes propitiae.
#PAL# Voltisne oliuas [aut] pulpamentum [aut] capparim?
Phaed. Exsuscitate uostram huc custodem mihi.
#PAL# profundis uinum: quae te res agitant? Phaed. Sine.
uiden ut aperiuntur aedes festiuissumae?
num muttit cardo? est lepidus. Pal.quin das sauium?
Phaed. Tace, occultemus lumen et uocem. Pal. Licet.

I.II
Leaena Flos ueteris uini meis naribus obiectust,
eius amor cupidam me huc prolicit per tenebras.
ubi ubi est, prope me est. euax, habeo.
salue, anime mi, Liberi lepos.
ut ueteris uetus tui cupida sum.
nam omnium unguentum odor prae tuo nautea est,
tu mihi stacta, tu cinnamum, tu rosa,
tu crocinum et casia es, tu telinum,
nam ubi tu profusu's, ibi ego me peruelim sepultam.
sed quom adhuc naso odos obsecutust meo,
da uicissim meo gutturi gaudium.
nil ago tecum: ubi est ipsus? ipsum expeto
tangere, inuergere in me liquores tuos,
sine, ductim. sed hac abiit, hac persequar.
Phaed. Sitit haec anus. Pal. Quantillum sitit? Phaed. Modica est, capit quadrantal.
#PAL# pol ut praedicas, uindemia [haec] huic anui non sat est soli.
canem esse hanc quidem magis par fuit: sagax nasum habet. Leaena Amabo,
cuia uox sonat procul?
Phaed. Censeo hanc appellandam anum.
adibo. redi et respice ad me, Leaena.
Leaena Imperator quis est?
Phaed. Vinipollens lepidus Liber,
tibi qui screanti, siccae, semisomnae
adfert potionem et sitim <iam> sedatum it.
Leaena Quam longe a me abest? Phaed. Lumen hoc uide.
Leaena Grandiorem gradum ergo fac ad me, obsecro.
#PH# salue. Le. Egon salua sim, quae siti sicca sum? #PH# At iam bibes. Leaena Diu fit.
Phaed. em tibi anus lepida. Leaena Salue, oculissime homo.
#PAL# age, effunde hoc cito in barathrum, propere
prolue cloacam. Phaed. Tace. Nolo huic male dici. Pal. Faciam igitur male potius.
Le. Venus, de paulo paululum hoc tibi dabo haud lubenter.
nam tibi amantes propitiantes uinum potantes danunt
omnes, mihi haud saepe euenunt tales hereditates.
#PAL# hoc uide ut ingurgitat impura in se merum auariter, faucibus plenis.
Phaed. Perii hercle, huic quid primum dicam nescio. Pal. Em istuc, quod mihi dixti.
Phaed. quid id est? Pal. Periisse ut te dicas. Phaed. Male tibi di faciant. Pal. Dic isti.
Le. Ah. Pal. quid est? ecquid lubet? Le. Lubet. Pal. Etiam mihi quoque stimulo fodere lubet te.
Phaed. Tace, <ne>—Pal. Noli, taceo. ecce autem bibit arcus, pluet credo hercle hodie.
Phaed. Iamne ego huic dico? Pal. quid dices? Phaed. #M# periisse. Pal. Age dice. Phaed. Anus, audi.
hoc uolo scire te: perditus sum miser.
Leaena At pol ego oppido seruata.
sed quid est? quid lubet perditum dicere
te esse? Phaed.quia id quod amo careo.
Leaena Phaedrome mi, ne plora amabo.
tu me curato ne sitiam, ego tibi quod amas iam huc adducam.—
Phaed. Tibine ego, si fidem seruas mecum, uineam pro aurea statua statuam,
quae tuo gutturi sit monumentum.
qui me in terra aeque fortunatus erit, si illa ad me bitet,
Palinure? Pal. Edepol qui amat, si eget, misera adficitur, <ere>, aerumna.
Phaed. Non ita res est, nam confido parasitum hodie aduenturum
cum argento ad me. Pal. Magnum inceptas, si id expectas quod nusquamst.
Phaed. quid si adeam ad fores atque occentem? Pal. #S# lubet, neque ueto neque iubeo,
quando ego te uideo immutatis moribus esse, ere, atque ingenio.
Phaed. Pessuli, heus pessuli, uos saluto lubens,
uos amo, uos uolo, uos peto atque obsecro,
gerite amanti mihi morem, amoenissumi,
fite causa mea ludii barbari,
sussilite, obsecro, et mittite istanc foras,
quae mihi misero amanti ebibit sanguinem.
hoc uide ut dormiunt pessuli pessumi
nec mea gratia commouent se ocius.
re spicio, nihili meam uos gratiam facere.
st tace, tace. Pal. Taceo hercle equidem. Phaed. Sentio sonitum.
tandem edepol mihi morigeri pessuli fiunt.

I.III
Leaena Placide egredere et sonitum prohibe forium et crepitum cardinum,
ne quod hic agimus erus percipiat fieri, mea Planesium.
mane, suffundam aquolam. Pal. Viden ut anus tremula medicinam facit?
eapse merum condidicit bibere, foribus dat aquam quam bibant.
Planesium V.I tu es, qui me conuadatu's Veneriis uadimoniis?
sisto ego tibi me et mihi contra itidem <tu te> ut sistas suadeo.
Phaed. Assum; nam si absim, haud recusem quin mihi male sit, mel meum.
Plan. Anime mi, <me> procul amantem abesse haud consentaneumst.
Phaed. Palinure, Palinure. Pal. Eloquere, quid est quod Palinurum uoces?
Phaed. Est lepida. Pal. Nimis lepida. Phaed. Sum deus. Pal. Immo homo haud magni preti.
Phaed. quid uidisti aut quid uidebis magis dis aequiparabile?
#PAL# male ualere te, quod mi aegrest. Phaed. Male mi morigeru's, tace.
#PAL# ipsus se excruciat qui homo quod amat uidet nec potitur dum licet.
Phaed. Recte obiurgat. sane haud quicquamst, magis quod cupiam iam diu.
Plan. Tene me, amplectere ergo. Phaed. Hoc etiam est quam ob rem cupiam uiuere.
quia te prohibet erus, clam [ero] potior. Pl. Prohibet? nec prohibere quit,
nec prohibebit nisi mors meum animum aps te abalienauerit.
#PAL# enim uero nequeo durare quin ego erum accusem meum:
nam bonum est pauxillum amare sane, insane non bonum est;
uerum totum insanum amare, hoc est quod meus erus facit.
Phaed. Sibi sua habeant regna reges, sibi diuitias diuites,
sibi honores, sibi uirtutes, sibi pugnas, sibi proelia:
dum mi abstineant inuidere, sibi quisque habeant quod suom est.
#PAL# quid tu? Venerin peruigilare te uouisti, Phaedrome?
nam hoc quidem edepol haud multo post luce lucebit. Phaed. Tace.
#PAL# quid, taceam? quin tu is dormitum? Phaed. Dormio, ne occlamites.
#PAL# tu quidem uigilas. Phaed. At meo more dormio: hic somnust mihi.
#PAL# heus tu, mulier, male mereri de inmerente inscitia est.
Plan. Irascere, si te edentem hic a cibo abigat. Pal. Ilicet,
pariter hos perire amando uideo, uterque insaniunt.
uiden ut misere moliuntur? nequeunt complecti satis.
etiam dispertimini? Plan. Nullum homini est perpetuom bonum:
iam huic uoluptati hoc adiunctum est odium. Pal. quid ais, propudium?
tun etiam cum noctuinis oculis odium me uocas?
ebriola, persollae nugae. Phaed. Tun meam Venerem uituperas?
† quod quidem mihi polluctus uirgis seruos sermonem serat?
at ne tu hercle cum cruciatu magno dixisti id tuo.
em tibi male dictis pro istis, dictis moderari ut queas.
#PAL# tuam fidem, Venus noctuuigila. Phaed. Pergin etiam, uerbero?
Plan. Noli, amabo, uerberare lapidem, ne perdas manum.
#PAL# flagitium probrumque magnum, Phaedrome, expergefacis:
bene monstrantem pugnis caedis, hanc amas, nugas meras.
hocine fieri, ut inmodestis hic te moderes moribus?
Phaed. Auro contra cedo modestum amatorem: a me aurum accipe.
#PAL# cedo mihi contra aurichalco cui ego sano seruiam.
Plan. Bene uale, ocule mi, nam sonitum et crepitum claustrorum audio,
aeditumum aperire fanum * quo usque, quaeso, ad hunc modum
inter nos amore utemur semper surrepticio?
Phaed. Minime, nam parasitum misi nudiusquartus Cariam
petere argentum, is hodie hic aderit. Plan. Nimium consultas diu.
Phaed. Ita me Venus amet, ut ego te hoc triduom numquam sinam
in domo esse istac, quin ego te liberalem liberem.
Plan. Facito ut memineris. tene etiam, prius quam hinc abeo, sauium.
Phaed. Siquidem hercle mihi regnum detur, numquam id potius persequar.
quando ego te uidebo? Plan. Em istoc uerbo uindictam para:
si amas, eme, ne rogites, facito ut pretio peruincas tuo.
bene uale. Phaed. Iamne ego relinquor? pulcre, Palinure, occidi.
#PAL# ego quidem, qui et uapulando et somno pereo. Phaed. Sequere me.—

II.I
Cappadox Migrare certumst iam nunc e fano foras,
quando Aesculapi ita sentio sententiam,
ut qui me nihili faciat nec saluom uelit.
ualetudo decrescit, adcrescit labor;
nam iam quasi zona liene cinctus ambulo,
geminos in uentre habere uideor filios.
nil metuo nisi ne medius disrumpar miser.
Palinurus #S# recte facias, Phaedrome, auscultes mihi
atque istam exturbes ex animo aegritudinem.
paues, parasitus quia non rediit Caria:
adferre argentum credo; nam si non ferat,
tormento non retineri potuit ferreo,
quin reciperet se huc esum ad praesepem suam.
Ca.quis hic est qui loquitur? Pa. Quoiam uocem ego audio?
Capp. Estne hic Palinurus Phaedromi? Pal.quis hic est homo
cum collatiuo uentre atque oculis herbeis?
de forma noui, de colore non queo
nouisse. iam iam noui: leno est Cappadox.
congrediar. Capp. Salue, Palinure. Pal. O scelerum caput,
salueto. quid agis? Capp. Viuo. Pal. Nempe ut dignus es.
sed quid tibi est? Capp. Lien enecat, renes dolent,
pulmones distrahuntur, cruciatur iecur,
radices cordis pereunt, hirae omnes dolent.
#PAL# tum te igitur morbus agitat hepatiarius.
Capp. Facile est miserum inridere. Pal.quin tu aliquot dies
perdura, dum intestina exputescunt tibi,
nunc dum salsura sat bonast: si id feceris,
uenire poteris intestinis uilius.
Capp. Lien dierectust. Pal. Ambula, id lieni optumumst.
Capp. Aufer istaec, quaeso, atque hoc responde quod rogo.
potin coniecturam facere, si narrem tibi
hac nocte quod ego somniaui dormiens?
#PAL# Vah, solus hic homost qui sciat diuinitus.
quin coniectores a me consilium petunt:
quod eis respondi, ea omnes stant sententia.

II.II
Cocus Palinure, quid stas? quin depromuntur mihi
quae opus sunt, parasito ut sit paratum prandium,
quom ueniat? Pal. Mane sis, dum huic conicio somnium.
#COC# tute ipse, si quid somniasti, ad me refers.
#PAL# fateor. Coc. Abi, deprome. Pal. Age tu interea huic somnium
narra, meliorem quam ego sum suppono tibi.
nam quod scio omne ex hoc scio. Cap. Operam ut det. Pal. Dabit.—
Capp. Facit hic quod pauci, ut sit magistro obsequens.
da mi igitur operam. Coc. Tam etsi non noui, dabo.
Capp. Hac nocte in somnis uisus sum uiderier
procul sedere longe a me Aesculapium,
neque eum ad me adire neque me magni pendere
uisumst. Coc. Item alios deos facturos scilicet:
sane illi inter se congruont concorditer.
nihil est mirandum, melius si nil fit tibi,
namque incubare satius te fuerat Ioui,
qui tibi auxilio in iure iurando fuit.
Capp. Siquidem incubare uelint qui periurauerint,
locus non praeberi potis est in Capitolio.
#COC# hoc animum aduorte: pacem ab Aesculapio
petas, ne forte tibi euenat magnum malum,
quod in quiete tibi portentumst. Capp. Bene facis.
ibo atque orabo.—Coc. Quae res male uortat tibi.—
Palinurus Pro di immortales, quem conspicio? quis illic est?
estne hic parasitus qui missust in Cariam?
heus Phaedrome, exi, exi, exi, inquam, ocius.
Phaedromus quid istic clamorem tollis? Pal. Parasitum tuom
uideo currentem ellum usque in platea ultima.
hinc auscultemus quid agat. Phaed. Sane censeo.

II.III
Curculio Date uiam mihi, noti [atque] ignoti, dum ego hic officium meum
facio: fugite omnes, abite et de uia decedite,
ne quem in cursu capite aut cubito aut pectore offendam aut genu.
ita nunc subito, propere et celere obiectumst mihi negotium,
nec <homo> quisquamst tam opulentus, qui mi obsistat in uia,
nec strategus nec tyrannus quisquam, nec agoranomus,
nec demarchus nec comarchus, nec cum tanta gloria,
quin cadat, quin capite sistat in uia de semita.
tum isti Graeci palliati, capite operto qui ambulant,
qui incedunt suffarcinati cum libris, cum sportulis,
constant, conferunt sermones inter se<se> drapetae,
obstant, obsistunt, incedunt cum suis sententiis,
quos semper uideas bibentes esse in thermipolio,
ubi quid subripuere: operto capitulo calidum bibunt,
tristes atque ebrioli incedunt: eos ego si offendero,
ex unoquoque eorum exciam crepitum polentarium.
tum isti qui ludunt datatim serui scurrarum in uia,
et datores et factores omnis subdam sub solum.
proin se domi contineant * , uitent infortunio.
Phaed. Recte hic monstrat, si imperare possit. nam ita nunc mos uiget,
ita nunc seruitiumst: profecto modus haberi non potest.
Cur. Ecquis est qui mihi commonstret Phaedromum genium meum?
ita res subita est, celeriter mihi [hoc] homine conuento est opus.
#PAL# te ille quaerit. Phaed. quid si adeamus? heus, Curculio, te uolo.
Curc.quis uocat? quis nominat me? Phaed.qui te conuentum cupit.
#C# Haud magis <me> cupis quam ego te cupio. #PH# O mea opportunitas,
Curculio exoptate, salue. Curc. Salue. Phaed. Saluom gaudeo
te aduenire. cedo tuam mi dexteram. ubi sunt spes meae?
eloquere, obsecro hercle. Curc. Eloquere, te obsecro, ubi sunt meae?
Phaed. quid tibist? Curc. Tenebrae oboriuntur, genua inedia succidunt.
Phaed. Lassitudine hercle credo. Curc. Retine, retine me, obsecro.
Phaed. Viden ut expalluit? datin isti sellam, ubi assidat, cito
et aqualem cum aqua? properatin ocius? Curc. Animo male est.
#PAL# Vin aquam? Curc. #S# frustulenta est, da, obsecro hercle, obsorbeam.
#PAL# Vae capiti tuo. Curc. Obsecro hercle, facite uentum ut gaudeam.
#PAL# maxume. Curc. quid facitis, quaeso? Pal. Ventum. Curc. Nolo equidem mihi
fieri uentulum. Phaed. quid igitur uis? Curc. Esse, ut uentum gaudeam.
#PAL# iuppiter te dique perdant. Curc. Perii, prospicio parum,
gramarum habeo dentes plenos, lippiunt fauces fame,
ita cibi uaciuitate uenio lassis lactibus.
#PH# iam edes aliquid. Cu. Nolo hercle aliquid: certum quam aliquid mauolo.
#PAL# immo si scias, reliquiae quae sint. Curc. Scire nimis lubet
ubi sient, nam illis conuentis sane opus est meis dentibus.
#PH# pernam, abdomen, sumen sueris, glandium—Cu. Ain tu omnia haec?
in carnario fortasse dicis. #PH# Immo in lancibus,
quae tibi sunt parata, postquam scimus uenturum. Curc. Vide
ne me ludas. Phaed. Ita me amabit quam ego amo, ut ego haud mentior.
sed quod te misi, nihilo sum certior. Curc. Nihil attuli.
Phaed. Perdidisti me. Curc. Inuenire possum, si mi operam datis.
postquam tuo iussu profectus sum, perueni in Cariam,
uideo tuom sodalem, argenti rogo uti faciat copiam.
scires uelle gratiam tuam, noluit frustrarier,
ut decet uelle hominem amicum amico, atque opitularier:
respondit mihi paucis uerbis, atque adeo fideliter,
quod tibi est item sibi esse, magnam argenti inopiam.
Phaed. Perdis me tuis dictis. Curc. Immo seruo et seruatum uolo.
postquam mihi responsum est, abeo ab illo maestus ad forum
med illo frustra aduenisse. forte aspicio militem.
aggredior hominem, saluto adueniens. 'salue' inquit mihi,
prendit dexteram, seducit, rogat quid ueniam Cariam;
dico me illo aduenisse animi causa. ibi me interrogat,
ecquem in Epidauro Lyconem tarpezitam nouerim.
dico me nouisse. 'quid? lenonem Cappadocem?' annuo
uisitasse. 'sed quid eum uis?' 'quia de illo emi uirginem
triginta minis, uestem, aurum; et pro is decem coaccedunt minae.'
'dedisti tu argentum?' inquam. 'immo apud trapezitam situm est
illum quem dixi Lyconem, atque ei mandaui, qui anulo
meo tabellas obsignatas attulisset, ut daret
operam, ut mulierem a lenone cum auro et ueste abduceret.'
postquam hoc mihi narrauit, abeo ab illo. reuocat me ilico,
uocat me ad cenam; religio fuit, denegare nolui.
'quid si abeamus ac decumbamus?' inquit. consilium placet:
'neque diem decet morari, neque nocti nocerier.'
'omnis res paratast'. et nos, quibus paratum est, assumus.
postquam cenati atque appoti, talos poscit sibi in manum,
prouocat me in aleam, ut ego ludam: pono pallium;
ille suom amiculum opposiuit, inuocat Planesium.
Phaed. Meosne amores? Curc. Tace parumper. iacit uolturios quattuor.
talos arripio, inuoco almam meam nutricem Herculem,
iacto basilicum; propino magnum poclum: ille ebibit,
caput deponit, condormiscit. ego ei subduco anulum,
deduco pedes de lecto clam, ne miles sentiat.
rogant me serui quo eam: dico me ire quo saturi solent.
ostium ubi conspexi, exinde me ilico protinam dedi.
Phaed. Laudo. Curc. Laudato quando illud quod cupis effecero.
* * *
eamus nunc intro, ut tabellas consignemus. Phaed. Num moror?
Curc. Atque aliquid prius obstrudamus, pernam, sumen, glandium,
haec sunt uentris stabilimenta, pane et assa bubula,
poculum grande, aula magna, ut satis consilia suppetant.
tu tabellas consignato, hic ministrabit, ego edam.
dicam quem ad modum conscribas. sequere me hac intro. Phaed. Sequor.—

III.I
Lyco Beatus uideor: subduxi ratiunculam,
quantum aeris mihi sit quantumque alieni siet:
diues sum, si non reddo eis quibus debeo.
[si reddo illis quibus debeo, plus alieni est.]
uerum hercle uero cum belle recogito,
si magis me instabunt, ad praetorem sufferam.
[habent hunc morem plerique argentarii,
ut alius alium poscant, reddant nemini,
pugnis rem soluant, si quis poscat clarius.]
qui homo mature quaesiuit pecuniam,
nisi eam mature parsit, mature esurit.
cupio aliquem emere puerum, qui usurarius
nunc mihi quaeratur. usus est pecunia.
Curculio Nil tu me saturum monueris. memini et scio.
ego hoc effectum lepide tibi tradam. tace.
edepol ne ego hic med intus expleui probe,
et quidem reliqui in uentre cellae uni locum,
ubi reliquiarum reliquias reconderem.
quis hic est qui operto capite Aesculapium
salutat? attat, quem quaerebam. sequere me.
simulabo quasi non nouerim. heus tu, te uolo.
Lyc. Vnocule, salue. Curc. Quaeso, deridesne me?
Lyc. De Coclitum prosapia te esse arbitror,
nam ei sunt unoculi. Curc. Catapulta hoc ictum est mihi
apud Sicyonem. Lyc. Nam quid id refert mea,
an aula quassa cum cinere effossus siet?
Curc. Superstitiosus hic quidem est, uera praedicat;
nam illaec catapultae ad me crebro commeant.
adulescens, ob rem publicam hoc intus mihi
quod insigne habeo, quaeso ne me incomities.
Lyc. Licetne inforare, si incomitiare non licet?
Curc. Non inforabis me quidem, nec mihi placet
tuom profecto nec forum nec comitium.
sed hunc, quem quaero, commonstrare si potes,
inibis a me solidam et grandem gratiam.
Lyconem quaero tarpezitam. Lyc. Dic mihi,
quid eum nunc quaeris? aut cuiati's? Curc. Eloquar.
ab Therapontigono Platagidoro milite.
Lyc. Noui edepol nomen, nam mihi istoc nomine,
dum scribo, expleui totas ceras quattuor.
sed quid Lyconem quaeris? Curc. Mandatumst mihi,
ut has tabellas ad eum ferrem. Lyc.quis tu homo es?
Curc. Libertus illius, quem omnes Summanum uocant.
Lyc. Summane, salue. qui Summanu's? fac sciam.
Curc.quia uestimenta, ubi obdormiui ebrius,
summano, ob eam rem me omnes Summanum uocant.
Lyc. Alibi te meliust quaerere hospitium tibi:
apud me profecto nihil est Summano loci.
sed istum quem quaeris ego sum. Curc. Quaeso, tune is es,
Lyco trapezita? Lyc. Ego sum. Curc. Multam me tibi
salutem iussit Therapontigonus dicere,
et has tabellas dare me iussit. Lyc. Mihin? Curc. Ita.
cape, signum nosce. nostin? Lyc. quidni nouerim?
clupeatus elephantum ubi machaera dissicit.
Curc. Quod istic scriptum est, id te orare iusserat
profecto ut faceres, suam si uelles gratiam.
Lyc. Concede, inspiciam quid sit scriptum. Curc. Maxime,
tuo arbitratu, dum auferam abs te id quod peto.
Lyc. 'Miles Lyconi in Epidauro hospiti
suo Therapontigonus Platagidorus plurimam
salutem dicit.' Curc. Meus hic est, hamum uorat.
Lyc. 'Tecum oro et quaeso, qui has tabellas adferet
tibi, ut ei detur quam istic emi uirginem,
quod te praesente isti egi teque interprete,
et aurum et uestem. iam scis ut conuenerit:
argentum des lenoni, is huic det uirginem.'
ubi ipsus? cur non uenit? Curc. Ego dicam tibi:
quia nudiusquartus uenimus in Cariam
ex India; ibi nunc statuam uolt dare auream
solidam faciundam ex auro Philippo, quae siet
septempedalis, factis monumentum suis.
Lyc. Quam ob rem istuc? Curc. Dicam. quia enim Persas, Paphlagones,
Sinopes, Arabes, Cares, Cretanos, Syros,
Rhodiam atque Lyciam, Perediam et Perbibesiam,
Centauromachiam et Classiam Vnomammiam,
† Libyamque oram omnem Conterebromniam,
dimidiam partem nationum usque omnium
subegit solus intra uiginti dies.
Lyc. Vah. Curc. quid mirare? Lyc.quia enim in cauea si forent
conclusi, itidem ut pulli gallinacei,
ita non potuere uno anno circumirier.
credo hercle te esse ab illo, ita nugas blatis.
Curc. Immo etiam porro, si uis, dicam. Lyc. Nil moror.
sequere hac, te absoluam qua aduenisti gratia.
atque eccum uideo. leno, salue. Cappadox Di te ament.
Lyc. quid hoc quod ad te uenio? Capp. Dicas quid uelis.
Lyc. Argentum accipias, cum illo mittas uirginem.
Capp. quid quod iuratus sum? Lyc. quid id refert tua,
dum argentum accipias? Capp.qui monet quasi adiuuat.
sequimini. Curc. Leno, caue in te sit mora mihi.—

IV.I
Choragus Edepol nugatorem lepidum lepide hunc nactust Phaedromus.
halapantam an sycophantam magis esse dicam nescio.
ornamenta quae locaui metuo ut possim recipere;
quamquam cum istoc mihi negoti nihil est: ipsi Phaedromo
credidi; tamen asseruabo. sed dum hic egreditur foras,
commonstrabo, quo in quemque hominem facile inueniatis loco,
ne nimio opere sumat operam si quem conuentum uelit,
uel uitiosum uel sine uitio, uel probum uel improbum.
qui periurum conuenire uolt hominem ito in comitium;
qui mendacem et gloriosum, apud Cloacinae sacrum,
ditis damnosos maritos sub basilica quaerito.
ibidem erunt scorta exoleta quique stipulari solent,
symbolarum collatores apud forum piscarium.
in foro infimo boni homines atque dites ambulant,
in medio propter canalem, ibi ostentatores meri;
confidentes garrulique et maleuoli supera lacum,
qui alteri de nihilo audacter dicunt contumeliam
et qui ipsi sat habent quod in se possit uere dicier.
sub ueteribus, ibi sunt qui dant quique accipiunt faenore.
pone aedem Castoris, ibi sunt subito quibus credas male.
in Tusco uico, ibi sunt homines qui ipsi sese uenditant,
[in Velabro uel pistorem uel lanium uel haruspicem]
uel qui ipsi uorsant uel qui aliis ubi uorsentur praebeant.
[ditis damnosos maritos apud Leucadiam Oppiam.]
sed interim fores crepuere: linguae moderandum est mihi.—

IV.II
Curculio I tu prae, uirgo: non queo quod pone me est seruare.
et aurum et uestem omnem suam esse aiebat quam haec haberet.
Cappadox Nemo it infitias. Curc. At tamen meliusculum est monere.
Lyco Memento promisisse te, si quisquam hanc liberali
causa manu assereret, mihi omne argentum redditum iri,
minas triginta. Capp. Meminero, de istoc quietus esto.
et nunc idem dico. Curc. Et quidem meminisse ego haec uolam te.
Capp. Memini, et mancupio tibi dabo. Curc. Egon ab lenone quicquam
mancupio accipiam, quibus sui nihil est nisi una lingua,
qui abiurant si quid creditum est? alienos mancupatis,
alienos manu emittitis alienisque imperatis,
nec uobis auctor ullus est nec uosmet estis ulli.
item genus est lenonium inter homines meo quidem animo
ut muscae, culices, cimices pedesque pulicesque:
odio et malo et molestiae, bono usui estis nulli,
nec uobiscum quisquam in foro frugi consistere audet;
qui constitit, culpant eum, conspicitur uituperatur,
eum rem fidemque perdere, tam etsi nil fecit, aiunt.
Lyc. Edepol lenones meo animo nouisti, lusce, lepide.
Curc. Eodem hercle uos pono et paro: parissimi estis hibus:
hi saltem in occultis locis prostant, uos in foro ipso;
uos faenore homines, hi male suadendo et lustris lacerant.
rogitationis plurimas propter uos populus sciuit,
quas uos rogatas rumpitis: aliquam reperitis rimam;
quasi aquam feruentem frigidam esse, ita uos putatis leges.
Lyc. Tacuisse mauellem. Capp. Hau male meditate maledicax es.
Curc. Indignis si male dicitur, male dictum id esse dico,
uerum si dignis dicitur, bene dictumst meo quidem animo.
ego mancupem te nil moror nec lenonem alium quemquam.
Lyco, numquid uis? Ly. Bene uale. Cu. Vale. Ca. Heus tu, tibi ego dico.
Curc. Eloquere, quid uis? Capp. Quaeso, ut hanc cures, <ut> bene sit isti.
bene ego istam eduxi meae domi et pudice. Curc. #S# huius miseret,
ecquid das qui bene sit? Capp. Malum. Curc. Opust hoc qui te procures.
Capp. quid stulta ploras? ne time, bene hercle uendidi ego te;
fac sis bonae frugi sies, sequere istum bella belle.
Lyc. Summane, numquid nunciam me uis? Curc. Vale atque salue,
nam et operam et pecuniam benigne praebuisti.
Lyc. Salutem multam dicito patrono. Curc. Nuntiabo.—
Lyc. Numquid uis, leno? Capp. Istas minas decem, qui me procurem,
dum melius sit mihi, des. Lyc. Dabuntur, cras peti iubeto.—
Capp. Quando bene gessi rem, uolo hic in fano supplicare.
nam illam minis olim decem puellam paruolam emi,
sed eum qui mi illam uendidit numquam postilla uidi;
periisse credo. quid id mea refert? ego argentum habeo.
quoi homini di sunt propitii, lucrum ei profecto obiciunt.
nunc rei diuinae operam dabo. certumst bene me curare.—

IV.III
Therapontigonus Non ego nunc mediocri incedo iratus iracundia,
sed eapse illa qua excidionem facere condidici oppidis.
nunc nisi tu mihi propere properas dare iam triginta minas,
quas ego apud te deposiui, uitam propera ponere.
Lyco Non edepol nunc ego te mediocri macto infortunio,
sed eopse illo quo mactare soleo quoi nil debeo.
Ther. Ne te mi facias ferocem aut supplicare censeas.
Lyc. Nec tu me quidem umquam subiges, redditum ut reddam tibi,
nec daturus sum. Ther. Idem ego istuc quom credebam credidi,
te nihil esse redditurum. Lyc. Quor nunc a me igitur petis?
Ther. Scire uolo quoi reddidisti. Lyc. Lusco liberto tuo,
is Summanum se uocari dixit, ei reddidi.
[qui has tabellas obsignatas attulit. Ther. Quas tu mihi tabellas?]
quos tu mihi luscos libertos, quos Summanos somnias?
nec mihi quidem libertus ullust. Lyc. Facis sapientius
quam pars † lenonum, libertos qui habent et eos deserunt.
Ther. quid feci † Lyc. Quod mandasti feci, tui honoris gratia,
tuom qui signum ad me attulisset, nuntium ne spernerem.
Ther. Stultior stulto fuisti, qui tabellis crederes.
Lyc.quis res publica et priuata geritur, nonne eis crederem?
ego abeo, tibi res solutast recte. bellator, uale.
Ther. quid ualeam? Lyc. Aut tu aegrota aetatem, si lubet, per me quidem.—
Ther. quid ego nunc faciam? quid refert me fecisse regibus
ut mi oboedirent, si hic me hodie umbraticus deriserit?

IV.IV
Cappadox Quoi homini di sunt propitii, ei non esse iratos puto.
postquam rem diuinam feci, uenit in mentem mihi,
ne trapezita exulatum abierit, argentum ut petam,
ut ego potius comedim quam ille. Ther. Iusseram saluere te.
Capp. Therapontigone Platagidore, salue; saluos quom aduenis
in Epidaurum, hic hodie apud me—numquam delinges salem.
Ther. Bene uocas, uerum locata res est—ut male sit tibi.
sed quid agit meum mercimonium apud te? Capp. Nil apud me quidem,
ne facias testis, neque equidem debeo quicquam. Ther. quid est?
Capp. Quod fui iuratus feci. Ther. Reddin an non uirginem,
prius quam te huic meae machaerae obicio, mastigia?
Capp. Vapulare ego te uehementer iubeo: ne me territes.
illa abductast, tu auferere hinc a me, si perges mihi
male loqui, profecto, cui ego nisi malum nil debeo.
T. Mihin malum minitare? #C# Atque edepol non minitabor, sed dabo,
mihi si perges molestus esse. Ther. Leno minitatur mihi,
meaeque pugnae proeliares plurimae optritae iacent?
at ita me machaera et clupeus *
bene iuuent pugnantem in acie: nisi mi uirgo redditur,
iam ego te faciam ut hic formicae frustillatim differant.
Capp. At ita me uolsellae, pecten, speculum, calamistrum meum
bene me amassint meaque axitia linteumque extersui,
ut ego tua magnifica uerba neque istas tuas magnas minas
non pluris facio quam ancillam meam quae latrinam lauat.
ego illam reddidi qui argentum a te attulit. Ther.quis is est homo?
Capp. Tuom libertum esse aiebat sese Summanum. Ther. Meum?
attat, Curculio hercle uerba mihi dedit, cum cogito.
is mihi anulum subripuit. Capp. Perdidistin tu anulum?
miles pulchre centuriatus est expuncto in manipulo.
Ther. V.I nunc Curculionem inueniam? Capp. In tritico facillume,
uel quingentos curculiones pro uno faxo reperias.
ego abeo, uale atque salue.—Ther. Male uale, male sit tibi.
quid ego faciam? maneam an abeam? sicin mi esse os oblitum?
cupio dare mercedem qui illunc ubi sit commonstret mihi.

V.I
Curculio Antiquom poëtam audiui scripsisse in tragoedia,
mulieres duas peiores esse quam unam. res itast.
uerum mulierem peiorem quam haec amica est Phaedromi
non uidi aut audiui, neque pol dici nec fingi potest
peior quam haec est: quae ubi me habere hunc conspicatast anulum,
rogat unde habeam. 'quid id tu quaeris?' 'quia mi quaesitost opus.'
nego me dicere. ut eum eriperet, manum arripuit mordicus.
uix foras me abripui atque effugi. apage istanc caniculam.

V.II
Planesium Phaedrome, propera. Phaedromus quid properem? Plan. Parasitum ne amiseris.
magna res est. Phaed. Nulla est mihi, nam quam habui absumpsi celeriter.
Plan. Teneo. Phaed. quid negotist? Plan. Rogita unde istunc habeat anulum.
pater istum meus gestitauit * Curc. At mea matertera.
Plan. Mater ei utendum dederat. Curc. Pater † uois rusum tibi.
Plan. Nugas garris. Curc. Soleo, nam propter eas uiuo facilius.
Plan. quid nunc? obsecro, parentes ne meos mihi prohibeas.
Curc. quid ego? sub gemmane abstrusos habeo tuam matrem et patrem?
Plan. Libera ego sum nata. Curc. Et alii multi qui nunc seruiunt.
Phaed. Enim uero irascor. Curc. Dixi equidem tibi, unde ad me hic peruenerit.
quotiens dicendum est? elusi militem, inquam, in alea.
#TH# saluos sum, eccum quem quaerebam. quid agis, bone uir? Cu. Audio.
si uis tribus bolis, uel in chlamydem. Ther.quin tu is in malam crucem
cum bolis, cum bulbis? redde mihi iam argentum aut uirginem.
Curc. Quod argentum, quas tu mihi tricas narras? quam tu uirginem
me reposcis? Ther. Quam ab lenone abduxti hodie, scelus uiri.
#C# Nullam abduxi. T. Certe eccistam uideo. #PH# Virgo haec libera est.
Ther. Mean ancilla libera ut sit, quam ego numquam emisi manu?
Phaed.quis tibi hanc dedit mancipio? aut unde emisti? fac sciam.
Ther. Ego quidem pro istac rem solui ab trapezita meo.
quam ego pecuniam quadruplicem abs te et lenone auferam.
Phaed.qui scis mercari furtiuas atque ingenuas uirgines,
ambula in ius. Ther. Non eo. Phaed. Licet [te] antestari? Ther. Non licet.
Phaed. Iuppiter te, miles, perdat, intestatus uiuito;
at ego, quem licet, te. accede huc. Ther. Seruom antestari? Curc. Vide.
em ut scias me liberum esse. ergo ambula in ius. Ther. Em tibi.
#C# O ciues, ciues. T. quid clamas? #PH# quid tibi istum tactio est?
T.quia mihi lubitum est. #PH# Accede huc tu, ego illum tibi dedam, tace.
Plan. Phaedrome, obsecro serua me. #PH# Tamquam me et genium meum.
miles, quaeso <te> ut mihi dicas unde illum habeas anulum,
quem parasitus hic te elusit. Plan. Per tua genua te obsecro,
ut nos facias certiores. Ther. quid istuc ad uos attinet?
quaeratis chlamydem et machaeram hanc unde ad me peruenerit.
Curc. Vt fastidit gloriosus. Ther. Mitte istum, ego dicam omnia.
Curc. Nihil est quod ille dicit. Plan. Fac me certiorem, obsecro.
Ther. Ego dicam, surge. hanc rem agite atque animum aduortite.
pater meus habuit Periplanes †Planesium
is prius quam moritur mihi dedit tamquam suo,
ut aequom fuerat, filio. Plan. Pro Iuppiter.
Ther. Et isto me heredem fecit. Plan. <O> Pietas mea,
serua me, quando ego te seruaui sedulo.
frater mi, salue. Ther.qui credam ego istuc? cedo,
si uera memoras, quae fuit mater tua?
Plan. Cleobula. Ther. Nutrix quae fuit? Plan. Archestrata.
ea me spectatum tulerat per Dionysia.
postquam illo uentum est, iam, ut me collocauerat,
exoritur uentus turbo, spectacla ibi ruont,
ego pertimesco: [tum] ibi me nescio quis arripit
timidam atque pauidam, nec uiuam nec mortuam.
nec quo me pacto abstulerit possum dicere.
Ther. Memini istanc turbam fieri. sed tu dic mihi,
ubi is est homo qui te surripuit? Plan. Nescio.
uerum hunc seruaui semper mecum una anulum;
cum hoc olim perii. Ther. Cedo, ut inspiciam. Curc. Sanan es,
quae isti committas? Plan. Sine modo. Ther. Pro Iuppiter,
hic est quem ego tibi misi natali die.
tam facile noui quam me. salue, mea soror.
Plan. Frater mi, salue. Phaed. Deos uolo bene uortere
istam rem uobis. Curc. Et ego nobis omnibus:
tu ut hodie adueniens cenam des sororiam,
hic nuptialem cras dabit. promittimus.
Ther. Tace tu. Curc. Non taceo, quando res uortit bene.
tu istanc desponde huic, miles. ego dotem dabo.
Ther. quid dotis? Curc. Egone? ut semper, dum uiuat, me alat.
uerum hercle dico. Ther. #M# lubente feceris.
sed leno hic debet nobis triginta minas.
Phaed. Quam ob rem istuc? Ther.quia ille ita repromisit mihi:
si quisquam hanc liberali asseruisset manu,
sine controuersia omne argentum reddere.
nunc eamus ad lenonem. Curc. Laudo. Phaed. Hoc prius uolo,
meam rem agere. Ther. quid id est? Phaed. Vt mihi hanc despondeas.
Curc. quid cessas, miles, hanc huic uxorem dare?
T. #S# haec uolt. Pl. #M# frater, cupio. T. Fiat. #C# Bene facis.
Phaed. Spondesne, miles, mi hanc uxorem? Ther. Spondeo.
Curc. Et ego hoc idem una spondeo. Ther. Lepide facis.
sed eccum lenonem, incedit, thensaurum meum.

V.III
Cappadox Argentariis male credi qui aiunt, nugas praedicant:
nam et bene et male credi dico; id adeo ego hodie expertus sum.
non male creditur qui numquam reddunt, sed prorsum perit.
uel ille, decem minas dum soluit, omnis mensas transiit.
postquam nil fit, clamore hominem posco: ille in ius me uocat;
pessume metui, ne mihi hodie apud praetorem solueret.
uerum amici compulerunt: reddit argentum domo.
nunc domum properare certumst. Ther. Heus tu, leno, te uolo.
Phaed. Et ego te uolo. Capp. At ego uos nolo ambos. Ther. Sta sis ilico,
atque argentum propere propera uomere. Capp. quid mecum est tibi?
aut tibi? Ther.quia ego ex te hodie faciam pilum catapultarium
atque ita te neruo torquebo, itidem ut catapultae solent.
Phaed. Delicatum te hodie faciam, cum catello ut accubes,
ferreo ego dico. Capp. At ego uos ambo in robusto carcere
ut pereatis. Phaed. Collum obstringe, abduce istum in malam crucem.
#TH# quidquid est, ipse ibit potius. Ca. Pro deum atque hominum fidem,
hocine pacto indemnatum atque intestatum me abripi?
obsecro, Planesium, et te, Phaedrome, auxilium ut feras.
Plan. Frater, obsecro te, noli hunc condemnatum perdere.
bene et pudice me domi habuit. Ther. Haud uoluntate id sua:
Aesculapio huic habeto, quom pudica es, gratiam;
nam si ualuisset, iam pridem quoquo posset mitteret.
Phaed. Animum aduortite, <ego> si possum hoc inter uos componere.
mitte istunc. accede huc, leno. dicam meam sententiam,
siquidem uoltis quod decrero facere. Ther. Tibi permittimus:
Capp. Dum quidem hercle ita iudices, ne quisquam a me argentum auferat.
T. Quodne promisti? Ca.qui promisi? #PH# Lingua. Ca. Eadem nunc nego.
dicendi, non rem perdendi gratia haec nata est mihi.
#PH# nihil agit, collum obstringe homini. Ca. Iam iam faciam ut iusseris.
Ther. Quando uir bonus es, responde quod rogo. Capp. Roga quod lubet.
Ther. Promistin, si liberali quisquam hanc assereret manu,
te omne argentum redditurum? Capp. Non commemini dicere.
Ther. quid? negas? Capp. Nego hercle uero. quo praesente? quo in loco?
Ther. #M# ipso praesente et Lycone tarpezita. Capp. Non taces?
Ther. Non taceo. Capp. Non ego te flocci facio; ne me territes.
Ther. #M# ipso praesente et Lycone factum est. Phaed. Satis credo tibi.
nunc adeo, ut tu scire possis, leno, meam sententiam:
libera haec est, hic huius frater est, haec autem illius soror, †
haec mihi nubet: tu huic argentum redde. hoc iudicium meum est.
Ther. Tu autem in neruo iam iacebis, nisi mi argentum redditur.
Capp. Hercle istam rem iudicasti perfidiose, Phaedrome.
et tibi oberit et te, miles, di deaeque perduint.
tu me sequere. Ther. Quo sequar te? Capp. Ad trapezitam meum
ad praetorem. nam inde rem soluo omnibus quibus debeo.
Ther. Ego te in neruom, haud ad praetorem hinc rapiam, ni argentum refers.
Capp. Ego te uehementer perire cupio, ne tu [me] nescias.
Ther. Itane uero? Capp. Ita hercle uero. Ther. Noui ego hos pugnos meos.
Capp. quid tum? Ther. quid tum, rogitas? hisce ego, si tu me irritaueris,
placidum te hodie reddam. Capp. Age ergo, recipe actutum. Ther. Licet.
Phaed. Tu, miles, apud me cenabis. hodie fient nuptiae.
Ther. Quae res bene uortat mi et uobis. spectatores, plaudite.

EPIDICVS
I.I
Epidicus Heus, adulescens. Thesprioquis properantem me reprehendit pallio?
Ep. Familiaris. Th. Fateor, nam odio es nimium familiariter.
Ep. Respice uero, Thesprio. Th. Oh,
Epidicumne ego conspicor?
Ep. Satis recte oculis uteris.
#TH# salue. Ep. Di dent quae uelis.
uenire saluom gaudeo. Th. quid ceterum? Ep. Quod eo adsolet:
cena tibi dabitur. Th. Spondeo. Ep. quid? Th. #M# accepturum, si dabis.
Ep. quid tu agis? ut uales? exemplum adesse intellego. euge,
corpulentior uidere atque habitior. Th. Huic gratia.
Ep. Quam quidem te iam diu
perdidisse oportuit.
T. Minus iam furtificus sum quam antehac. E. quid ita? T. Rapio propalam.
Ep. Di immortales te infelicent, ut tu es gradibus grandibus.
nam ut apud portum te conspexi, curriculo occepi sequi:
uix adipiscendi potestas modo fuit. Th. Scurra es. Ep. Scio
te esse equidem hominem militarem. Th. Audacter quam uis dicito.
quid ais? perpetuen ualuisti? Ep. Varie. Th.qui uarie ualent,
capreaginum hominum non placet mihi neque pantherinum genus.
Ep. quid tibi uis dicam nisi quod est? ut illae res? responde. Th. Probe.
Ep. quid erilis noster filius? Th. Valet pugilice atque athletice.
Ep. Voluptabilem mihi nuntium tuo aduentu adportas, Thesprio.
sed ubist is? Th. Aduenit simul. Ep. V.I is ergo est? nisi si in uidulo
aut si in mellina attulisti. Th. Di te perdant. Ep. Te uolo—
percontari: operam da, opera reddetur tibi.
#TH# ius dicis. Ep. #M# decet. Th. Iam tu autem nobis praeturam geris?
Ep. Quem dices digniorem esse hominem hodie Athenis alterum?
#TH# at unum a praetura tua,
Epidice, abest. Ep. quidnam? Th. Scies:
lictores duo, duo ulmei
fasces uirgarum. Ep. Vae tibi.
sed quid ais? Th. quid rogas? Ep. V.I arma sunt Stratippocli?
T. Pol illa ad hostis transfugerunt. E. Armane? T. Atque equidem cito.
Ep. Serione dicis tu?
#TH# serio, inquam: hostes habent.
Ep. edepol facinus improbum. Th. At iam ante alii fecerunt idem.
erit illi illa res honori. Ep.qui? Th.quia ante aliis fuit.
Mulciber, credo, arma fecit quae habuit Stratippocles:
trauolauerunt ad hostis. Ep. Tum ille prognatus Theti
sine perdat: alia apportabunt ei Nerei filiae.
id modo uidendum est, ut materies suppetat scutariis,
si in singulis stipendiis is ad hostis exuuias dabit.
#TH# supersede istis rebus iam. Ep. Tu ipse, ubi lubet, finem face.
#TH# desiste percontarier. Ep. Loquere ipse: ubist Stratippocles?
#TH# est causa qua causa simul mecum ire ueritust. Ep. quidnam id est?
#TH# patrem uidere se neuolt etiam nunc. Ep. Quapropter? Th. Scies.
quia forma lepida et liberali captiuam adulescentulam
de praeda mercatust. Ep. quid ego ex te audio? Th. Hoc quod fabulor.
Ep. Cur eam emit? Th. Animi causa. Ep. Quot illic homo animos habet?
nam certo, prius quam hinc ad legionem abiit domo,
ipsus mandauit mi, ab lenone ut fidicina,
quam amabat, emeretur sibi. id ei impetratum reddidi.
#TH# Vtcumque in alto uentust, Epidice, exim uelum uortitur.
Ep. Vae misero mihi, male perdidit me. Th. quid istuc? quidnam est?
Ep. quid istanc quam emit, quanti eam emit? Th. Vili. Ep. Haud istuc te rogo.
#TH# quid igitur? Ep. Quot minis? Th. Tot: quadraginta minis.
id adeo argentum ab danista apud Thebas sumpsit faenore,
in dies minasque argenti singulas nummis. Ep. Papae.
#TH# et is danista aduenit una cum eo, qui argentum petit.
Ep. Di immortales, ut ego interii basilice. Th. quid iam? aut quid est,
Epidice? Ep. Perdidit me. Th.quis? Ep. ille qui arma perdidit.
#TH# nam quid ita? Ep.quia cottidie ipse ad me ab legione epistulas
mittebat—sed taceam optumum est,
plus scire satiust quam loqui seruom hominem. ea sapientia est.
#TH# nescio edepol quid tu timidus es, trepidas, Epidice, ita uoltum tuom†
uideor uidere commeruisse hic me absente in te aliquid mali.
Ep. Potin ut molestus ne sies? Th. Abeo. Ep. Asta, abire hinc non sinam.
#TH# quid nunc me retines? Ep. Amatne istam quam emit de praeda? Th. Rogas?
deperit. Ep. Detegetur corium de tergo meo. †
#TH# plusque amat quam te umquam amauit. Ep. Iuppiter te perduit.
#TH# mitte nunciam, nam ille me uetuit domum
uenire, ad Chaeribulum iussit huc in proxumum;
ibi manere iussit, eo uenturust ipsus. Ep. quid ita? Th. Dicam:
quia patrem prius conuenire se non uolt neque conspicari,
quam id argentum, quod debetur pro illa, denumerauerit.
Ep. Eu edepol res turbulentas. Th. Mitte me ut eam nunciam.
Ep. Haecine ubi scibit senex,
puppis pereunda est probe.
#TH# quid istuc ad me attinet,
quo tu intereas modo?
Ep.quia perire solus nolo, te cupio perire mecum,
beneuolens cum beneuolente. Th. Abi in malam rem maxumam a me
cum istac condicione. Ep. I sane, siquidem festinas magis.
#TH# numquam hominem quemquam conueni, unde abierim lubentius.—
Ep. Illic hinc abiit. solus nunc es. quo in loco haec res sit uides,
Epidice: nisi quid tibi in tete auxili est, absumptus es.
tantae in te impendent ruinae: nisi suffulcis firmiter,
non potes subsistere, itaque in te inruont montes mali.
neque ego nunc quo modo
me expeditum ex impedito faciam, consilium placet.
ego miser perpuli
meis dolis senem, ut censeret suam sese emere filiam:
is suo filio
fidicinam emit, quam ipse amat, quam abiens mandauit mihi.
si sibi nunc alteram
ab legione adduxit animi causa, corium perdidi.
nam ubi senex senserit
sibi data esse uerba, uirgis dorsum despoliet meum.
at enim tu praecaue.
at enim—bat enim, nihil est istuc. plane hoc corruptumst caput.
nequam homo es, Epidice.
qui lubidost male loqui?
quia tu tete deseris.
quid faciam? men rogas?
tu quidem antehac aliis solebas dare consilia mutua.
aliquid aliqua reperiundumst. sed ego cesso ire obuiam
adulescenti, ut quid negoti sit sciam. atque ipse illic est.
tristis est. cum Chaeribulo incedit aequali suo.
huc concedam, orationem unde horum placide persequar.

I.II
Stratippocles Rem tibi sum elocutus omnem, Chaeribule, atque admodum
meorum maerorum atque amorum summam edictaui tibi.
Chaeribulus Praeter aetatem et uirtutem stultus es, Stratippocles.
idne pudet te, quia captiuam genere prognatam bono
de praeda es mercatus? quis erit, uitio qui id uortat tibi?
Str.qui inuident omnes inimicos mi illoc facto repperi;
at pudicitiae eius numquam nec uim nec uitium attuli.
Chaer. Iam istoc probior [es] meo quidem animo, cum in amore temperes.
Str. Nihil agit qui diffidentem uerbis solatur suis;
is est amicus, qui in re dubia re iuuat, ubi rest opus.
Chaer. quid tibi me uis facere? Str. Argenti dare quadraginta minas,
quod danistae detur, unde ego illud sumpsi faenore.
Chaer. #S# hercle haberem * Str. Nam quid te igitur retulit
beneficum esse oratione, si ad rem auxilium emortuom est?
Chaer.quin edepol egomet clamore differor, difflagitor.
Str. Malim istius modi mihi amicos furno mersos quam foro.
sed operam Epidici nunc me emere pretio pretioso uelim.
quem quidem ego hominem irrigatum plagis pistori dabo,
nisi hodie prius comparassit mihi quadraginta minas,
quam argenti fuero elocutus ei postremam syllabam.
Ep. Salua res est: bene promittit, spero seruabit fidem.
sine meo sumptu paratae iam sunt scapulis symbolae.
aggrediar hominem. aduenientem peregre erum [suom] Stratippoclem
impertit salute seruos Epidicus. Str. V.I is est? Ep. Adest.
saluom huc aduenisse—Str. Tam tibi istuc credo quam mihi.
Ep. Benene usque ualuisti? Str. A morbo ualui, ab animo aeger fui.
Ep. Quod ad me attinuit, ego curaui: quod mandauisti mihi
impetratum est, empta ancilla, quod tute ad me litteras
missiculabas. Str. Perdidisti omnem operam. Ep. Nam qui perdidi?
Str.quia meo neque cara est cordi neque placet. Ep. quid retulit
mihi tanto opere te mandare et mittere ad me epistulas?
Str. Illam amabam olim, nunc iam alia cura impendet pectori.
Ep. Hercle miserum est ingratum esse homini id quod facias bene.
ego quod bene feci male feci, quia amor mutauit locum.
Str. Desipiebam mentis, cum illa scripta mittebam tibi.
Ep. Men piacularem oportet fieri ob stultitiam tuam,
ut meum tergum tuae stultitiae subdas succidaneum?
Str. quid istic? uerba facimus. huic homini opust quadraginta minis
celeriter calidis, danistae quas resoluat, et cito.
Ep. Dic modo unde auferre me uis. a quo trapezita peto?
Str. unde libet. nam ni ante solem occasum elo *
meam domum ne inbitas: tu te in pistrinum *
Ep. Facile tu istuc sine periclo et cura, corde libero
fabulare; noui ego nostros: mihi dolet cum ego uapulo.
Str. quid tu nunc? patierin ut ego me interimam? Ep. Ne feceris.
ego istuc accedam periclum potius atque audaciam.
Str. Nunc places, nunc ego te laudo. Ep. Patiar ego istuc quod lubet.
Str. quid illa fiet fidicina igitur? Ep. Aliqua res reperibitur,
aliqua ope exsoluar, extricabor aliqua. Str. Plenus consili es.
noui ego te. Ep. Est Euboicus miles locuples, multo auro potens,
qui ubi tibi istam emptam esse scibit atque hanc adductam alteram,
continuo te orabit ultro ut illam tramittas sibi.
sed ubi illa est quam tu adduxisti tecum? Str. Iam faxo hic erit.
Ch. quid hic nunc agimus? St. Eamus intro huc ad te, ut hunc hodie diem
luculentum habeamus.—Ep. Ite intro, ego de re argentaria
iam senatum conuocabo in corde consiliarium,
quoi potissimum indicatur bellum unde argentum auferam.
Epidice, uide quid agas, ita res subito haec obiectast tibi;
non enim nunc tibi dormitandi neque cunctandi copia est:
adeundumst. senem oppugnare certumst consilium mihi.
i abi intro atque adulescenti dic iam nostro erili filio,
ne hinc foras ambulet neue usquam obuiam ueniat seni.—

II.I
Apoecides Plerique homines, quos cum nil refert pudet,
ubi pudendum est ibi eos deserit pudor,
quom usus est ut pudeat.
is adeo tu es. quid est quod pudendum siet,
genere natam bono pauperem domum
ducere te uxorem?
praesertim eam, qua ex tibi commemores hanc quae domist
filiam prognatam.
Periphanes Reuereor filium. Ap. At pol ego te credidi
uxorem, quam tu extulisti, pudore exsequi,
cuius quotiens sepulcrum uides, sacruficas
ilico Orco hostiis, neque adeo iniuria,
quia licitumst eam tibi uiuendo uincere. Per. Oh,
Hercules ego fui, dum illa mecum fuit;
neque sexta aerumna acerbior Herculi, quam illa mihi obiectast.
Ap. Pulcra edepol dos pecuniast. Per. Quae quidem pol non maritast.

II.II
Epidicus St, tacete, habete animum bonum.
liquido exeo foras auspicio, aui sinistra;
acutum cultrum habeo, senis qui exenterem marsuppium.
sed eccum ipsum ante aedis conspicor Apoecide†
qualis uolo uetulos duo.
iam ego me conuortam in hirudinem atque eorum exsugebo sanguinem,
senati qui columen cluent.
* * *
(Ap.) continuo ut maritus fiat. Per. Laudo consilium tuom.
nam ego illum audiui in amorem haerere apud nescio quam fidicinam,
id ego excrucior. Ep. Di hercle omnis me adiuuant augent amant:
ipsi hi quidem mihi dant uiam, quo pacto ab se argentum auferam.
age nunciam orna te, Epidice, et palliolum in collum conice
itaque adsimulato quasi per urbem totam hominem quaesiueris.
age, si quid agis. di immortales, utinam conueniam domi
Periphanem, per omnem urbem quem sum defessus quaerere:
per medicinas, per tonstrinas, in gymnasio atque in foro,
per myropolia et lanienas circumque argentarias.
rogitando sum raucus factus, paene in cursu concidi.
Per. Epidice. Ep. Epidicum quis est qui reuocat? Per. Ego sum, Periphanes.
Ap. Et ego Apoecides sum. Ep. Et ego quidem sum Epidicus. sed, ere, optuma
uos uideo opportunitate ambo aduenire. Per. quid rei est?
Ep. Mane <dum>, sine respirem quaeso. Per. Immo adquiesce. Ep. Animo malest.
A. Recipe anhelitum. P. Clementer, requiesce. E. Animum aduortite.
a legione omnes remissi sunt domum Thebis. Ap. <Quis hoc>
dicit factum? E. Ego ita factum esse dico. P. Scin tu istuc? E. Scio.
Per.qui tu scis? Ep.quia ego ire uidi milites plenis uiis;
arma referunt et iumenta ducunt. Per. Nimis factum bene.
Ep. Tum captiuorum quid ducunt secum! pueros, uirgines,
binos, ternos, alius quinque; fit concursus per uias,
filios suos quisque uisunt. Per. Hercle rem gestam bene.
Ep. Tum meretricum numerus tantus, quantum in urbe omni fuit,
obuiam ornatae occurrebant suis quaeque amatoribus,
eos captabant. id adeo qui maxime animum aduorterim?
pleraeque eae sub uestimentis secum habebant retia.
quom ad portam uenio, atque ego illam illi uideo praestolarier
et cum ea tibicinae ibant quattuor. Per.quicum, Epidice?
Ep. Cum illa quam tuos gnatus annos multos deamat, deperit,
ubi fidemque remque seque teque properat perdere;
ea praestolabatur illum apud portam. Per. Viden ueneficam?
Ep. Sed uestita, aurata, ornata ut lepide, ut concinne, ut noue.
Per. quid erat induta? an regillam induculam an mendiculam?
Ep. Inpluuiatam, ut istaec faciunt uestimentis nomina.
Per. V.In inpluuium induta fuerit? Ep. quid istuc tam mirabile est?
quasi non fundis exornatae multae incedant per uias.
at tributus quom imperatus est, negant pendi potis:
illis quibus tributus maior penditur, pendi potest.
quid istae, quae uesti quotannis nomina inueniunt noua?
tunicam rallam, tunicam spissam, linteolum caesicium,
indusiatam, patagiatam, caltulam aut crocotulam,
subparum aut subnimium, ricam, basilicum aut exoticum,
cumatile aut plumatile, carinum aut cerinum—gerrae maxumae.
cani quoque etiam ademptumst nomen. Per.qui? Ep. Vocant Laconicum.
haec uocabula auctiones subigunt ut faciant uiros.
Ap.quin tu ut occepisti loquere? Ep. Occepere aliae mulieres
duae post me sic fabulari inter sese—ego abscessi sciens
paulum ab illis, dissimulabam earum operam sermoni dare;
nec satis exaudibam, nec sermonis fallebar tamen,
quae loquerentur. Per. Id lubidost scire. Ep. Ibi illarum altera
dixit illi quicum ipsa ibat—(Per. quid? Ep. Tace ergo, ut audias)
postquam illam sunt conspicatae, quam tuos gnatus deperit:
'quam facile et quam fortunate euenit illi, obsecro,
mulieri, quam liberare uolt amator.' 'quisnam is est?'
inquit altera illi. ibi illa nominat Stratippoclem
Periphanai filium. Per. Perii hercle. quid ego ex te audio?
Ep. Hoc quod actum est. egomet postquam id illas audiui loqui,
coepi rursum uorsum ad illas pauxillatim accedere,
quasi retruderet hominum me uis inuitum. Per. Intellego.
Ep. Ibi illa interrogauit illam: 'qui scis? quis id dixit tibi?'
'quin hodie adlatae tabellae sunt ad eam a Stratippocle,
eum argentum sumpsisse apud Thebas ab danista faenore,
id paratum et sese ob eam rem id ferre. Per. Certo ego occidi.
Ep. Haec sic aibat: sic audiuisse ex eapse atque epistula.
Per. quid ego nunc faciam? consilium a te expetesso, Apoecides.
Ap. Reperiamus aliquid calidi conducibilis consili.
nam ille quidem aut iam hic aderit, credo hercle, aut iam adest. Ep. #S# aequom siet
me plus sapere quam uos, dederim uobis consilium catum,
quod laudetis, ut ego opino, uterque, Per. Ergo ubi id est, Epidice?
Ep. Atque ad eam rem conducibile. Ap. quid istuc dubitas dicere?
Ep. Vos priores esse oportet, nos posterius dicere,
qui plus sapitis. Per. Eia uero, age dic. Ep. At deridebitis.
Ap. Non edepol faciemus. Ep. Immo, si placebit, utitor,
consilium si non placebit, reperitote rectius.
mihi istic nec seritur nec metitur, nisi ea quae tu uis uolo.
Per. Gratiam habeo; fac participes nos tuae sapientiae.
Ep. Continuo arbitretur uxor tuo gnato atque ut fidicinam
illam quam is uolt liberare, quae illum corrumpit tibi,
ulciscare atque ita curetur, usque ad mortem ut seruiat.
Ap. Fieri oportet. Per. Facere cupio quiduis, dum id fiat modo. Ep. Em,
nunc occasiost faciundi, prius quam in urbem aduenerit,
sicut cras hic aderit, hodie non uenit. Per.qui scis? Ep. Scio.
quia mihi alius dixit qui illinc uenit, mane hic adfore.
Per.quin tu eloquere, quid faciemus? Ep. Sic faciundum censeo
quasi tu cupias liberare fidicinam animi gratia
quasique ames uehementer tu illam. P. Quam ad rem istuc refert? E. Rogas?
ut enim praestines argento, prius quam ueniat filius,
atque ut eam te in libertatem dicas emere, Per. Intellego.
Ep. V.I erit empta, ut aliquo ex urbe amoueas; nisi quid est tua
secus sententia. Per. Immo docte. Ep. quid tua autem, Apoecides?
Ap. quid ego iam nisi te commentum nimis astute intellego?
Ep. Iam <simul> igitur amota ei erit omnis consultatio
nuptiarum, ne grauetur quod uelis. Per. Viue sapis,
et placet. Ep. Tum tu igitur calide quidquid acturu's age.
Per. Rem hercle loquere. Ep. Et repperi, haec te qui abscedat suspicio.
Per. Sine me scire. Ep. Scibis, audi. Ap. Sapit hic pleno pectore.
Ep. Opus est homine qui illo argentum deferat pro fidicina;
nam te nolo neque opus factost. Per. quid iam? Ep. Ne te censeat
fili causa facere, Per. Docte. Ep. Quo illum ab illa prohibeas:
ne qua ob eam suspicionem difficultas euenat.
Per. Quem hominem inueniemus ad eam rem utilem? Ep. Hic erit optimus,
hic poterit cauere recte, iura qui et leges tenet.
Per. Epidico habeas gratiam. Ep. Sed ego istuc faciam sedulo:
ego illum conueniam atque adducam hunc ad eum quoiast fidicina,
atque argentum ego cum hoc feram. P. Quanti emi potest minimo? Ep. Illane?
ad quadraginta fortasse eam posse emi minimo minis.
uerum si plus dederis, referam, nihil in ea re captiost.
atque id non decem occupatum tibi erit argentum dies.
Per. quidum? Ep.quia enim mulierem alius illam adulescens deperit,
auro opulentus, magnus miles Rhodius, raptor hostium,
gloriosus: is emet illam de te et dabit aurum lubens.
face modo, est lucrum hic tibi amplum. P. Deos quidem oro. E. Impetras.
Ap.quin tu is intro atque huic argentum promis? ego uisam ad forum.
Epidice, eo ueni. Ep. Ne abitas prius quam ego ad te uenero.
A. Vsque opperiar.—P. Sequere tu intro.—E. I, numera, nil ego te moror.

II.III
nullum esse opinor ego agrum in agro Attico
aeque feracem quam hic est noster Periphanes:
quin ex occluso atque obsignato armario
decutio argenti tantum quantum mihi lubet.
quod pol ego metuo si senex resciuerit,
ne ulmos parasitos faciat, quae usque attondeant.
sed me una turbat res ratioque, Apoecidi
quam ostendam fidicinam aliquam conducticiam.
atque id quoque habeo: mane me iussit senex
conducere aliquam fidicinam sibi huc domum,
<quae>, dum rem dinam faceret, cantaret sibi;
ea conducetur atque ei praemonstrabitur
quo pacto fiat subdola aduersus senem.
ibo intro, argentum accipiam ab damnoso sene.—

III.I
Stratippocles Expectando exedor miser atque exenteror,
quo modo mi epidici blanda dicta euenant.
nimis diu maceror: sitne quid necne sit,
scire cupio. Chaeribulus Per illam tibi copiam
copiam parare aliam licet: sciui equidem in principio ilico
nullam tibi esse in illo copiam. Str. Interii hercle ego.
Chaer. absurde facis qui angas te animi; si hercle ego illum semel prendero,
numquam inridere nos illum inultum sinam seruom hominem.
Chaer. quid illum facere uis, qui, tibi quoi diuitiae domi maxumae sunt,
is nummum nullum habes neque sodali tuo in te copiast.
Chaer. #S# hercle habeam, pollicear lubens, uerum aliquid aliqua aliquo modo
alicunde ab aliqui aliqua tibi spes est fore meliorem fortunam.
Str. Vae tibi, muricide homo. Chaer.qui tibi lubet mihi male loqui?
Str.quippe tu mi aliquid aliquo modo alicunde ab aliquibus blatis
quod nusquamst neque ego id inmitto in aures meas
nec mihi plus adiumenti †ades, quam ille qui numquam etiam natust.

III.II
Epidicus Fecisti iam officium tuom, me meum nunc facere oportet.
per hanc curam quieto tibi licet esse—hoc quidem iam periit:
ne quid tibi hinc in spem referas, oppido hoc pollinctum est;
crede modo mihi: sic ego ago, sic egerunt nostri.
pro di immortales, mihi hunc diem dedistis luculentum,
ut facilem atque impetrabilem! sed ego hinc migrare cesso,
ut importem in coloniam hunc <meo> auspicio commeatum?
mihi cesso, cum sto. sed quid hoc? ante aedis duo sodales,
erum et Chaeribulum, conspicor. quid hic agitis? accipe hoc sis.
Str. Quantum hic inest? Ep. Quantum sat est, et plus satis: superfit.
decem minis plus attuli quam tu danistae debes.
dum tibi ego placeam atque obsequar, meum tergum flocci facio.
Str. Nam quid ita? Ep.quia ego tuom patrem faciam parenticidam.
Str. quid istuc est uerbi? Ep. Nil moror uetera et uolgata uerba;
peratum ductarent: ego follitum ductitabo.
nam leno omne argentum abstulit pro fidicina (ego resolui,
manibus his denumeraui) pater suam natam quam esse credit;
nunc iterum ut fallatur pater tibique auxilium apparetur
inueni: nam ita suasi seni atque hanc habui orationem
* * *
ut cum rediisses ne tibi eius copia esset. Str. Euge.
* * *
(Ep.) ea iam domist pro filia. Str. <Iam> teneo. Ep. Nunc cautorem
dedit mihi ad hanc rem Apoecidem, is apud forum manet me,
[quasique amaret] caueat. Str. Haud male. Ep. Iam ipse cautor captust.
ipse in meo collo tuos pater cruminam collocauit;
is adornat, adueniens domi extemplo ut maritus fias.
Str. Vno persuadebit modo, si illam, quae adducta est mecum,
mi adempsit Orcus. Ep. Nunc ego hanc astutiam institui.
deueniam ad lenonem domum egomet solus, eum ego docebo,
si quid ad eum adueniam, ut sibi esse datum argentum dicat
pro fidicina, argenti minas se habere quinquaginta
(quippe ego qui nudiustertius meis manibus denumeraui
pro illa tua amica, quam pater suam filiam esse retur):
ibi leno sceleratum caput suom imprudens alligabit,
quasi pro illa argentum acceperit, quae tecum adducta nunc est.
Chaer. Vorsutior es quam rota figularis. Ep. Iam ego parabo
aliquam dolosam fidicinam, nummo conducta quae sit,
quae se emptam simulet, quae senes duo docte ludificetur.
eam ducet simul Apoecides ad tuom patrem. Str. Vt parate.
Ep. Eam permeditatam, meis dolis astutiisque onustam
mittam. sed nimis longum loquor, diu me estis demorati.
haec scitis iam ut futura sint. abeo.—Str. Bene ambulato.
Chaer. Nimis doctus ille <est> ad male faciendum. Str. #M# equidem certo
seruauit consiliis suis. Chaer. Abeamus intro hinc ad me.
Str. Atque aliquanto lubentius quam abs te sum egressus intus;
uirtute atque auspicio Epidici cum praeda in castra redeo.—

III.III
Periphanes Non oris causa modo homines aequom fuit
sibi habere speculum, ubi os contemplarent suom,
sed qui perspicere possent cor sapientiae,
[igitur perspicere ut possent cordis copiam]
ubi id inspexissent, cogitarent postea,
uitam ut uixissent olim in adulescentia.
uel ego, qui dudum fili causa coeperam
ego med excruciare animi, quasi quid filius
meus deliquisset me erga aut quasi non plurima
male facta mea essent solida in adulescentia.
profecto deliramus interdum senes.
[fuit conducibile hoc quidem mea sententia.]
sed meus sodalis it cum praeda Apoecides.
uenire saluom mercatorem gaudeo.
quid fit? Apoecides Di deaeque te adiuuant. Per. Omen placet.
Ap.quin omini omnes suppetunt res prospere.
sed tu hanc iube sis intro abduci. Per. Heus, foras
exite huc aliquis. duce istam intro mulierem.
atque audin? Seruus quid uis? Per. Caue siris cum filia
mea copulari hanc neque conspicere. iam tenes?
in aediculam istanc sorsum concludi uolo.
diuortunt mores uirgini longe ac lupae.
Ap. Docte et sapienter dicis. † num nimis potest
pudicitiam quisquam suae seruare filiae.
edepol ne istam temperi gnato tuo
sumus praemercati. Per. quid iam? Ap.quia dixit mihi
iam dudum se alius tuom uidisse hic filium:
hanc edepol rem apparabat. Per. Planum hercle hoc quidem est.
Ap. Ne tu habes seruom graphicum et quantiuis preti,
non carust auro contra. ut ille fidicinam
fecit <sese ut> nesciret esse emptam tibi!
ita ridibundam atque hilaram huc adduxit simul.
Per. Mirum hoc qui potuit fieri. Ap. Te pro filio
facturum dixit rem esse diuinam domi,
quia Thebis saluos redierit. Per. Rectam institit.
Ap. Immo ipsus illi dixit conductam esse eam,
quae hic administraret ad rem diuinam tibi.
[facturum hoc dixit rem esse diuinam tibi domi]
ego illic me autem sic assimulabam: quasi
stolidum, combardum me faciebam. Per. Em istuc decet.
Ap. Res magna amici apud forum agitur, ei uolo
ire aduocatus. Per. At quaeso, ubi erit otium,
reuortere ad me extemplo. Ap. Continuo hic ero.—
Per. Nihil homini amicost opportuno amicius:
sine tuo labore quod uelis actumst tamen.
ego si allegauissem aliquem ad hoc negotium
minus hominem doctum minusque ad hanc rem callidum,
os sublitum esset, itaque me albis dentibus
meus derideret filius meritissumo.
sed quis hic est quem <ego> huc aduenientem conspicor,
suam qui undantem chlamydem quassando facit?

III.IV
Miles Caue praeterbitas ullas aedis, quin roges,
senex hic ubi habitat Periphanes Platenius.
incertus tuom caue ad me rettuleris pedem.
Per. Adulescens, si istunc hominem, quem tu quaeritas,
tibi commonstrasso, ecquam abs te inibo gratiam?
Mil. Virtute belli armatus promerui, ut mihi
omnis mortalis agere deceat gratias.
Per. Non repperisti, adulescens, tranquillum locum,
ubi tuas uirtutes explices, ut postulas.
nam strenuiori deterior si praedicat
suas pugnas, de illius illae fiunt sordidae.
sed istum quem quaeris Periphanem Platenium,
ego sum, si quid uis. Mil. Nempe quem in adulescentia
memorant apud reges armis, arte duellica
diuitias magnas indeptum? Per. Immo si audias
meas pugnas, fugias manibus dimissis domum.
Mil. Pol ego magis unum quaero, meas cui praedicem,
quam illum qui memoret suas mihi. Per. Hic non est locus;
proin tu alium quaeras cui centones sarcias.
atque haec stultitiast me illi uitio uortere
egomet quod factitaui in adulescentia,
cum militabam: pugnis memorandis meis
eradicabam hominum auris, quando occeperam.
Mil. Animum aduorte, ut quod ego ad te aduenio intellegas.
meam amicam audiui te esse mercatum. Per. Attatae,
nunc demum scio ego hunc qui sit: quem dudum Epidicus
mihi praedicauit militem. adulescens, itast
ut dicis, emi. Mil. Volo te uerbis pauculis,
si tibi molestum non est. Per. Non edepol scio,
molestum necne sit, nisi dicis quid uelis.
Mil. #M# illam ut tramittas, argentum accipias: adest.
nam quid ego apud te uera parcam proloqui?
ego illam uolo hodie facere libertam meam,
mihi concubina quae sit. Per. Te absoluam breui:
argenti quinquaginta mi illa empta est minis;
si sexaginta mihi denumerantur minae,
tuas possidebit mulier faxo ferias;
atque ita profecto, ut eam ex hoc exoneres agro.
Mil. Estne empta mi istis legibus? Per. Habeas licet.
Mil. Conciliauisti pulchre. Per. Heus, foras educite
quam introduxistis fidicinam. atque etiam fides,
ei quae accessere, tibi addam dono gratiis.
age accipe hanc sis. Mil. Quae te intemperiae tenent?
quas tu mihi tenebras trudis? quin tu fidicinam
produci intus iubes. Per. Haec ergo est fidicina.
hic alia nullast. Mil. Non mihi nugari potes.
quin tu huc producis fidicinam Acropolistidem?
Per. Haec inquamst. Mil. Non haec inquamst. non nouisse me
meam rere amicam posse? Per. Hanc, inquam, filius
meus deperibat fidicinam. Mil. Haec non est ea.
P. quid? non est? #M# non est. P. unde haec igitur gentiumst?
equidem hercle argentum pro hac dedi. Mil. Stulte datum
reor et peccatum largiter. Per. Immo haec east.
nam seruom misi, qui illum sectari solet
meum gnatum: is ipse hanc destinauit fidicinam.
Mil. Em istic homo te articulatim concidit, senex,
tuos seruos. Per. quid? concidit? Mil. Sic suspiciost,
nam pro fidicina haec cerua supposita est tibi.
senex, tibi os est sublitum plane et probe.
ego illam requiram iam ubi ubi est.—Per. Bellator, uale.
euge, euge, Epidice, frugi es, pugnauisti, homo es,
qui me emunxisti mucidum, minimi preti.
mercatus te hodie est de lenone Apoecides?
Fidicina Fando ego istunc hominem numquam audiui ante hunc diem,
neque me quidem emere quisquam ulla pecunia
potuit: plus iam sum libera quinquennium.
Per. quid tibi negotist meae domi igitur? Fid. Audies.
conducta ueni, ut fidibus cantarem seni,
dum rem diuinam faceret. Per. Fateor me omnium
hominum esse Athenis Atticis minimi preti.
sed tu nouistin fidicinam Acropolistidem?
F. Tam facile quam me. P. V.I habitat? F. Postquam liberast
ubi habitet dicere admodum incerte scio.
Pe. Eho an libera illa est? quis eam liberauerit,
uolo scire, si scis. Fid. Id quod audiui audies.
Stratippoclem aiunt Periphanai filium
absentem curauisse ut fieret libera.
Per. Perii hercle, si istaec uera sunt; planissume
meum exenterauit Epidicus marsuppium.
Fid. Haec sic audiui. numquid me uis ceterum?
Per. Malo cruciatu ut pereas atque abeas cito.
Fid. Fides non reddis? Per. Neque fides neque tibias.
propera igitur fugere hinc, si te di amant. Fid. Abiero.
flagitio cum maiore post reddes tamen.—
Per. quid nunc? qui in tantis positus sum sententiis, †
[eamne ego sinam impune? immo etiam si alterum
tantum perdundumst, perdam potius quam sinam
me impune irrisum esse, habitum depeculatui]
ei sic data esse uerba praesenti palam!
atque me minoris facio prae illo, qui omnium
legum atque iurum fictor, conditor cluet;
is etiam sese sapere memorat: malleum
sapientiorem uidi excusso manubrio.

IV.I
Philippa #S# quid est homini miseriarum quod miserescat, miser ex animost.
id ego experior, cui multa in unum locum
confluont, quae meum pectus pulsant simul:
multiplex aerumna me exercitam habet,
paupertas, pauor territat mentem animi,
neque ubi meas spes collocem habeo usquam munitum locum.
ita gnata mea hostiumst potita, neque ea nunc ubi sit scio.
Per.quis illaec est mulier, timido pectore peregre adueniens
quae ipsa se miseratur? Phil. In his dictust locis habitare mihi
Periphanes. Per. #M# nominat haec; credo ego illi hospitio usus uenit.
#PHIL# peruelim mercedem dare, qui monstret eum mihi hominem aut ubi habitet.
Per. Noscito ego hanc, nam uideor nescio ubi mi uidisse prius.
estne ea an non east quam animus retur meus?
#PHIL# di boni, uisitaui * * antidhac?
Per. Certo east * * quam in epidauro pauperculam memini comprimere.
#PHIL# plane hicine est, qui mihi in epidauro primus pudicitiam pepulit.
Per. Quae meo compressu peperit filiam quam domi nunc habeo.
quid si adeam—Phil. Hau scio an congrediar—Per. #S# haec east. Phil. #S# is est homo, sicut
anni multi dubia dant.
Per. Longa dies meum incertat animum. sin east quam incerte autumo,
hanc congrediar astu.
#PHIL# muliebris adhibenda mihi malitia nunc est.
Per. Compellabo. Phil. Orationis aciem contra conferam.
Per. Salua sis. Phil. Salutem accipio mi et meis. Per. quid ceterum?
#PHIL# saluos sis: quod credidisti reddo. Per. Haud accuso fidem.
nouin ego te? Phil. #S# ego te noui, animum inducam, ut tu noueris.
Per. V.I te uisitaui? Phil. Inique iniuriu's. Per. quid iam? Phil.quia
tuae memoriae interpretari me aequom censes. Per. Commode
fabulata es. #PH# Mira memoras. <P. Te memini>—Ph. Em istuc rectius.
P. Meministin—Ph. Memini id quod memini. P. At in Epidauro— #PH# Ah, guttula
pectus ardens mi aspersisti. Per. Virgini pauperculae,
tuaeque matri me leuare paupertatem? Phil. Tun is es,
qui per uoluptatem tuam in me aerumnam obseuisti grauem?
Per. Ego sum. salue. Phil. Salua sum, quia te esse saluom sentio.
Per. Cedo manum. Phil. Accipe. aerumnosam et miseriarum compotem
mulierem retines. Per. quid est quod uoltus turbatust tuos?
#PHIL# filiam quam ex te suscepi—Per. quid eam? Phil. Eductam perdidi.
hostium est potita. Per. Habe animum lenem et tranquillum. tace.
domi meae eccam saluam et sanam. nam postquam audiui ilico
ex meo seruo, illam esse captam, continuo argentum dedi,
ut emeretur. ille eam rem adeo sobrie et frugaliter
accurauit, ut<ut> ad alias res est impense inprobus.
#PHIL# fac uideam, si mea, si salua <mihi sit>. Pe. Eho, istinc, Canthara,
iube Telestidem huc prodire filiam ante aedis meam,
ut suam uideat matrem. Phil. Remigrat animus nunc demum mihi.

IV.II
Acropolistis quid est, pater, quod me exciuisti ante aedis? Per. Vt matrem tuam
uideas, adeas, aduenienti des salutem atque osculum.
Acr. Quam meam matrem? Per. Quae exanimata exsequitur aspectum tuom.
#PHIL# quis istaec est quam tu osculum mihi ferre iubes? Per. Tua filia.
#PHIL# haecine? Per. Haec. Phil. Egone osculum huic dem? Per. Quor non, quae ex te nata sit?
#PHIL# tu homo insanis. Per. Egone? Phil. Tune. Per. Quor? Phil.quia ego hanc quae siet
neque scio neque noui, neque ego hanc oculis uidi ante hunc diem.
Per. Scio quid erres: quia uestitum atque ornatum immutabilem
habet haec, *
#PH# * aliter catuli longe olent, aliter suis.
ne ego eam nouisse * Per. Pro deum atque hominum fidem,
quid? ego lenocinium facio, qui habeam alienos domi
atque argentum egurgitem domo prosus? quid tu, quae patrem
tuom uocas me atque osculare, quid stas stupida? quid taces?
Acr. quid loquar uis? Per. Haec negat se tuam esse matrem. Acr. Ne fuat,
si non uolt: equidem hac inuita tamen ero matris filia;
non med istanc cogere aequom est meam esse matrem, si neuolt.
Per. Cur me igitur patrem uocabas? Acr. Tua istaec culpast, non mea.
non patrem ego te nominem, ubi tu tuam me appellas filiam?
hanc quoque etiam, si me appellet filiam, matrem uocem.
negat haec filiam me suam esse: non ergo haec mater mea est.
postremo haec mea culpa non est: quae didici dixi omnia;
Epidicus mihi fuit magister. Per. Perii, plaustrum perculi.
Acr. Numquid ego ibi, pater, peccaui? Per. #S# hercle te umquam audiuero
me patrem uocare, uitam tuam ego interimam. Acr. Non uoco.
ubi uoles pater esse, ibi esto; ubi noles, ne fueris pater.
#PHIL# quid, <si> ob eam rem hanc emisti, quia tuam gnatam es ratus,
quibus de signis agnoscebas? Per. Nullis. Phil. Qua re filiam
credidisti nostram? Per. Seruos Epidicus dixit mihi.
#PHIL# quid si seruo aliter uisumst, non poteras nouisse, obsecro? †
Per. quid ego, qui illam ut primum uidi, numquam uidi postea?
#PHIL# perii misera. Per. Ne fle, mulier. intro abi, habe animum bonum;
ego illam reperiam. Phil. Hinc Athenis ciuis eam emit Atticus:
adulescentem equidem dicebant emisse. Per. Inueniam, tace.
abi modo intro atque hanc asserua Circam Solis filiam.
ego relictis rebus Epidicum operam quaerendo dabo:
si inuenio, exitiabilem ego illi faciam hunc ut fiat diem.—

V.I
Stratippocles Male morigerus mi est danista, qui a me argentum non petit
neque illam adducit quae <empta> ex praedast. sed eccum incedit Epidicus.
quid illuc est quod illi caperrat frons seueritudine?
Epidicus #S# undecim deos praeter sese secum adducat Iuppiter,
ita non omnes ex cruciatu poterunt eximere Epidicum.
Periphanem emere lora uidi, ibi aderat una Apoecides;
nunc homines me quaeritare credo. senserunt, sciunt
sibi data esse uerba. Str. quid agis, mea commoditas? Ep. Quod miser.
Str. quid est tibi? Ep.quin tu mi adornas ad fugam uiaticum,
prius quam pereo? nam per urbem duo defloccati senes
quaeritant me, in manibus gestant copulas secum simul.
Str. Habe bonum animum. Ep.quippe ego quoi libertas in mundo sitast.
Str. Ego te seruabo. Ep. Edepol me illi melius, si nacti fuant.
sed quis haec est muliercula et ille grauastellus qui uenit?
Str. Hic est danista, haec illa est autem, quam emi de praeda. Ep. Haecinest?
Str. Haec est. estne ita ut tibi dixi? aspecta et contempla, Epidice:
usque ab unguiculo ad capillum summumst festiuissuma.
estne consimilis quasi cum signum pictum pulchre aspexeris?
Ep. Ex tuis uerbis meum futurum corium pulchrum praedicas,
quem Apella atque Zeuxis duo pingent pigmentis ulmeis.
Str. Di immortales, sicin iussi ad me ires? pedibus † pulmunes
qui perhibetur prius uenisset quam tu aduenisti mihi.
Danista Haec edepol remorata med est. Str. Siquidem istius gratia
id remoratu's quod ista uoluit, nimium aduenisti cito.
Dan. Age age, absolue <me> atque argentum numera, ne comites morer.
St. Pernumeratumst. Da. Tene cruminam: huc inde. St. Sapienter uenis.
opperire, dum effero ad te argentum. Dan. Matura. Str. Domist.—
Ep. Satin ego oculis utilitatem optineo sincere an parum?
uideon ego Telestidem te, Periphanai filiam,
ex Philippa matre natam Thebis, Epidauri satam?
Telestisquis tu homo es, qui meum parentum nomen memoras et meum?
Ep. Non me nosti? Tel. Quod quidem nunc ueniat in mentem mihi.
Ep. Non meministi me auream ad te afferre natali die
lunulam atque anellum aureolum in digitum? Tel. Memini, mi homo.
tune is es? Ep. Ego sum, et istic frater, qui te mercatust, tuos.
* * alia matre, uno patre.
Tel. quid pater meus? uiuit? Ep. Animo liquido et tranquillo es, tace.
Tel. Di me ex perdita seruatam cupiunt, si uera autumas.
Ep. Non habeo ullam occasionem, ut apud te falsa fabuler.
Stratippocles Accipe argentum hoc, danista. hic sunt quadraginta minae.
siquid erit dubium, immutabo. Dan. Bene fecisti, bene uale.—
Str. Nunc enim tu mea es. Tel. Soror quidem edepol, ut tu aeque scias.
salue, frater. Str. Sanan haec est? Ep. Sana, si appellat suom.
#S# quid? ego modo <amator sum> huic frater factus, dum intro eo atque exeo?
Ep. Quod boni est id tacitus taceas tute tecum et gaudeas.
Str. Perdidisti et repperisti me, soror. Ep. Stultu's, tace.
tibi quidem quod ames domi praestost, fidicina, opera mea;
et sororem in libertatem idem opera concilio mea.
Str. Epidice, fateor—Ep. Abi intro ac iube huic aquam calefieri;
cetera haec posterius faxo scibis, ubi erit otium.
Str. Sequere hac me, soror. Ep. Ego ad uos Thesprionem iussero
huc transire. sed memento, si quid saeuibunt senes,
suppetias mihi cum sorore ferre. Str. Facile istuc erit.—
Ep. Thesprio, exi istac per hortum, adfer domum auxilium mihi,
magnast res. minoris multo facio quam dudum senes.
remeabo intro, ut accurentur aduenientes hospites.
eadem haec intus edocebo quae ego scio Stratippoclem.
non fugio, domi adesse certumst; neque ille haud obiciet mihi
pedibus sese prouocatum. abeo intro, nimis longum loquor.—

V.II
Periphanes Satine illic homo ludibrio nos uetulos decrepitos duos
habet? Apoecides Immo edepol tu quidem miserum med habes miseris modis.
Per. Tace sis, modo sine me hominem apisci. Ap. Dico ego tibi iam, ut scias:
alium tibi te comitem meliust quaerere; ita, dum te sequor,
lassitudine inuaserunt misero in genua flemina.
Per. Quot illic homo hodie me exemplis ludificatust atque te,
ut illic autem exenterauit mihi opes argentarias!
Ap. Apage illum a me, nam ille quidem Volcani iratist filius:
quaqua tangit, omne amburit, si astes, aestu calefacit.
Epidicus Duodecim deis plus quam in caelo deorumst immortalium
mihi nunc auxilio adiutores sunt et mecum militant.
quidquid ego malefeci, auxilia mi et suppetiae sunt domi,
apolactizo inimicos omnis. Per. V.I illum quaeram gentium?
Ap. Dum sine me quaeras, quaeras mea causa uel medio in mari.
Ep. quid me quaeris? quid laboras? quid hunc sollicitas? ecce me.
num te fugi, num ab domo apsum, num oculis concessi tuis?
* * *
nec tibi supplico. uincire uis? em, ostendo manus;
tu habes lora, ego te emere uidi: quid nunc cessas? colliga.
Per. Ilicet, uadimonium ultro mi hic facit. Ep.quin colligas?
Ap. Edepol mancipium scelestum. Ep. Te profecto, Apoecides,
nil moror mihi deprecari. Ap. Facile exoras, Epidice.
Ep. Ecquid agis? Per. Tuon arbitratu? Ep. Meo hercle uero atque hau tuo
colligandae haec sunt tibi hodie. Per. At non lubet, non colligo.
Ap. Tragulam in te inicere adornat, nescio quam fabricam facit.
Ep. Tibi moram facis, cum ego solutus asto. age, inquam, colliga.
Per. At mihi magis lubet solutum te rogitare. Ep. At nil scies.
Per. quid ago? Ap. quid agas? mos geratur. Ep. Frugi es tu homo, Apoecides.
Per. Cedo manus igitur. Ep. Morantur nihil. atque arte colliga.
Per. Nihil moror. Ep. Obnoxiose. Per. Facto opere arbitramino.
Ep. Bene hoc habet. age nunciam ex me exquire, rogita quod lubet.
Per. Qua fiducia ausu's primum, quae emptast nudiustertius,
filiam meam dicere esse? Ep. Libuit: ea fiducia.
Per. Ain tu? libuit? Ep. Aio. uel da pignus, ni ea sit filia.
Per. Quam negat nouisse mater? Ep. Ni ergo matris filia est,
in meum nummum, in tuom talentum pignus da. Per. Enim istaec captiost.
sed quis east mulier? Ep. Tui gnati amica, ut omnem <rem> scias.
Per. Dedin tibi minas triginta ob filiam? Ep. Fateor datas
et eo argento illam me emisse amicam fili fidicinam
pro tua filia: is te eam ob rem tetigi triginta minis.
Per. Quo modo me ludos fecisti de illa conducticia
fidicina? Ep. Factum hercle uero, et recte factum iudico.
Per. quid postremo argento factum est quod dedi? Ep. Dicam tibi:
neque malo homini neque maligno tuo dedi Stratippocli.
Per. Quor dare ausu's? Ep.quia mi libitum est. Per. Quae haec, malum, impudentiast?
Ep. Etiam inclamitor quasi seruos? Per. Cum tu es liber, gaudeo.
Ep. Merui ut fierem. Per. Tu meruisti? Ep. Vise intro: ego faxo scies
hoc ita esse. Per. quid est negoti? Ep. Iam ipsa res dicet tibi.
abi modo intro. Ap. Ei, non illuc temerest. Per. Adserua istum, Apoecides.—
Ap. quid illuc, Epidice, est negoti? Ep. Maxima hercle iniuria
uinctus asto, cuius haec hodie opera inuentast filia.
Ap. Ain tu te illius inuenisse filiam? Ep. Inueni, et domi est.
sed ut acerbum est, pro bene factis cum mali messim metas.
Ap. Quamne hodie per urbem uterque sumus defessi quaerere?
Ep. Ego sum defessus reperire, uos defessi quaerere.
Per. quid isti oratis opere tanto? mi <orandum> esse intellego,
ut liceat merito huius facere. cedo tu ut exsoluam manus.
Ep. Ne attigas. Per. Ostende uero. Ep. Nolo. Per. Non aequom facis.
Ep. Numquam hercle hodie, nisi supplicium mihi das, me solui sinam.
Per. Optumum atque aequissumum oras. soccos, tunicam, pallium
tibi dabo. Ep. quid deinde porro? Per. Libertatem. Ep. At postea?
nouo liberto opus est quod pappet. Per. Dabitur, praebebo cibum.
Ep. Numquam hercle hodie, nisi me orassis, solues. Per. Oro te, Epidice,
mihi ut ignoscas, siquid imprudens culpa peccaui mea.
at ob eam rem liber esto. Ep. Inuitus do hanc ueniam tibi,
nisi necessitate cogar. solue sane, si lubet.
Poeta Hic is homo est qui libertatem malitia inuenit sua.
plaudite et ualete. lumbos porgite atque exsurgite.

MENAECHMI
PROLOGUS
Salutem primum iam a principio propitiam
mihi atque uobis, spectatores, nuntio.
apporto uobis Plautum, lingua non manu,
quaeso ut benignis accipiatis auribus.
nunc argumentum accipite atque animum aduortite;
quam potero in uerba conferam paucissuma.
atque hoc poetae faciunt in comoediis:
omnis res gestas esse Athenis autumant,
quo illud uobis graecum uideatur magis;
ego nusquam dicam nisi ubi factum dicitur.
atque adeo hoc argumentum graecissat, tamen
non atticissat, uerum sicilicissitat.
huic argumento antelogium hoc fuit;
nunc argumentum uobis demensum dabo,
non modio, neque trimodio, uerum ipso horreo:
tantum ad narrandum argumentum adest benignitas.
  mercator quidam fuit Syracusis senex,
ei sunt nati filii gemini duo,
ita forma simili pueri, ut mater sua
non internosse posset quae mammam dabat,
neque adeo mater ipsa quae illos pepererat,
ut quidem ille dixit mihi, qui pueros uiderat:
ego illos non uidi, ne quis uostrum censeat.
postquam iam pueri septuennes sunt, pater
onerauit nauem magnam multis mercibus;
imponit geminum alterum in nauem pater,
Tarentum auexit secum ad mercatum simul,
illum reliquit alterum apud matrem domi.
Tarenti ludi forte erant, cum illuc uenit.
mortales multi, ut ad ludos, conuenerant:
puer aberrauit inter homines a patre.
Epidamniensis quidam ibi mercator fuit,
is puerum tollit auehitque Epidamnium.
pater eius autem postquam puerum perdidit,
animum despondit, eaque is aegritudine
paucis diebus post Tarenti emortuost.
postquam Syracusas de ea re rediit nuntius
ad auom puerorum, puerum surruptum alterum
patremque pueri Tarenti esse emortuom,
immutat nomen auos huic gemino alteri;
ita illum dilexit, qui subruptust, alterum:
illius nomen indit illi qui domi est,
Menaechmo, idem quod alteri nomen fuit;
et ipsus eodem est auos uocatus nomine
(propterea illius nomen memini facilius,
quia illum clamore uidi flagitarier).
ne mox erretis, iam nunc praedico prius:
idem est ambobus nomen geminis fratribus.
nunc in Epidamnum pedibus redeundum est mihi,
ut hanc rem uobis examussim disputem.
si quis quid uestrum Epidamnum curari sibi
uelit, audacter imperato et dicito,
sed ita ut det unde curari id possit sibi.
nam nisi qui argentum dederit, nugas egerit;
qui dederit, magis maiores nugas egerit.
uerum illuc redeo unde abii, atque uno asto in loco.
Epidamniensis ille, quem dudum dixeram,
geminum illum puerum qui surrupuit alterum,
ei liberorum, nisi diuitiae, nil erat:
adoptat illum puerum surrupticium
sibi filium eique uxorem dotatam dedit,
eumque heredem fecit, quom ipse obiit diem.
nam rus ut ibat forte, ut multum pluerat,
ingressus fluuium rapidum ab urbe haud longule,
rapidus raptori pueri subduxit pedes
abstraxitque hominem in maximam malam crucem.
illi diuitiae euenerunt maximae.
is illic habitat geminus surrupticius.
nunc ille geminus, qui Syracusis habet,
hodie in Epidamnum ueniet cum seruo suo
hunc quaeritatum geminum germanum suom.
haec urbs Epidamnus est, dum haec agitur fabula:
quando alia agetur, aliud fiet oppidum;
sicut familiae quoque solent mutarier:
modo †ni caditat leno, modo adulescens, modo senex,
pauper, mendicus, rex, parasitus, hariolus
* * *

I.I
Peniculus Iuuentus nomen fecit Peniculo mihi,
ideo quia mensam, quando edo, detergeo.
homines captiuos qui catenis uinciunt
et qui fugitiuis seruis indunt compedes,
nimis stulte faciunt mea quidem sententia.
nam homini misero si ad malum accedit malum,
maior lubido est fugere et facere nequiter.
nam se ex catenis eximunt aliquo modo.
tum compediti anum lima praeterunt
aut lapide excutiunt clauom. nugae sunt eae.
quem tu adseruare recte, ne aufugiat, uoles,
esca atque potione uinciri decet.
apud mensam plenam homini rostrum deliges;
dum tu illi quod edit et quod potet praebeas,
suo arbitratu adfatim cottidie,
numquam edepol fugiet, tam etsi capital fecerit,
facile adseruabis, dum eo uinclo uincies.
ita istaec nimis lenta uincla sunt escaria:
quam magis extendas, tanto adstringunt artius.
nam ego ad Menaechmum hunc eo, quo iam diu
sum iudicatus; ultro eo ut me uinciat.
nam illic homo homines non alit, uerum educat,
recreatque: nullus melius medicinam facit.
ita est adulescens; ipsus escae maxumae
cerialis cenas dat, ita mensas exstruit,
tantas struices concinnat patinarias:
standumst in lecto, si quid de summo petas.
sed mi interuallum iam hos dies multos fuit:
domi domitus sum usque cum caris meis.
nam neque edo neque emo nisi quod est carissumum.
id quoque iam, cari qui instruontur deserunt.
nunc ad eum inuiso. sed aperitur ostium.
Menaechmum eccum ipsum uideo, progreditur foras.

I.II
Menaechmus Ni mala, ni stulta sies, ni indomita imposque animi,
quod uiro esse odio uideas, tute tibi odio habeas.
praeterhac si mihi tale post hunc diem
faxis, faxo foris uidua uisas patrem.
nam quotiens foras ire uolo, me retines, reuocas, rogitas,
quo ego eam, quam rem agam, quid negoti geram,
quid petam, quid feram, quid foris egerim.
portitorem domum duxi, ita omnem mihi
rem necesse eloqui est, quidquid egi atque ago.
nimium ego te habui delicatam; nunc adeo ut facturus dicam.
quando ego tibi ancillas, penum,
lanam, aurum, uestem, purpuram
bene praebeo nec quicquam eges,
malo cauebis si sapis,
uirum obseruare desines.
atque adeo, ne me nequiquam serues, ob eam industriam
hodie ducam scortum ad cenam atque aliquo condicam foras.
Pen. Illic homo se uxori simulat male loqui, loquitur mihi;
nam si foris cenat, profecto me, haud uxorem, ulciscitur.
Men. Euax, iurgio hercle tandem uxorem abegi ab ianua.
ubi sunt amatores mariti? dona quid cessant mihi
conferre omnes congratulantes, quia pugnaui fortiter?
hanc modo uxori intus pallam surrupui, ad scortum fero.
sic hoc decet, dari facete uerba custodi catae.
hoc facinus pulchrumst, hoc probumst, hoc lepidumst, hoc factumst fabre:
meo malo a mala abstuli hoc, ad damnum deferetur.
auorti praedam ab hostibus nostrum salute socium.
Pen. Heus adulescens, ecqua in istac pars inest praeda mihi?
Men. Perii, in insidias deueni. Pen. Immo in praesidium, ne time.
#M# quis homo est? P. Ego sum. #M# o mea Commoditas, o mea Opportunitas,
salue. P. Salue. #M# quid agis? P. Teneo dextera genium meum.
Men. Non potuisti magis per tempus mi aduenire quam aduenis.
Pen. Ita ego soleo: commoditatis omnis articulos scio.
Men. Vin tu facinus luculentum inspicere? Pen.quis id coxit coquos?
iam sciam, si quid titubatumst, ubi reliquias uidero.
Men. Dic mi, enumquam tu uidisti tabulam pictam in pariete,
ubi aquila Catameitum raperet aut ubi Venus Adoneum?
Pen. Saepe. sed quid istae picturae ad me attinent? Men. Age me aspice.
ecquid adsimulo similiter? Pen.quis istest ornatus tuos?
Men. Dic hominem lepidissimum esse me. Pen. V.I essuri sumus?
Men. Dic modo hoc quod ego te iubeo. Pen. Dico: homo lepidissime.
Men. Ecquid audes de tuo istuc addere? Pen. Atque hilarissime.
Men. Perge <porro>. Pen. Non pergo hercle, nisi scio qua gratia.
litigium tibi est cum uxore, eo mi abs te caueo cautius.
Men. Clam uxoremst ubi pulchre habeamus atque hunc comburamus diem.
Pen. Age sane igitur, quando aequom oras, quam mox incendo rogum?
dies quidem iam ad umbilicum est dimidiatus mortuos.
Men. Te morare, mihi quom obloquere. Pen. Oculum ecfodito per solum
mihi, Menaechme, si ullum uerbum faxo nisi quod iusseris.
Men. Concede huc a foribus. Pen. Fiat. Men. Etiam concede huc. Pen. Licet.
Men. Etiam nunc concede audacter ab leonino cauo.
Pen. Eu edepol ne tu, ut ego opinor, esses agitator probus.
Men. quidum? Pen. Ne te uxor sequatur, respectas identidem.
Men. Sed quid ais? Pen. Egone? id enim quod tu uis, id aio atque id nego.
Men. Ecquid tu de odore possis, si quid forte olfeceris,
facere coniecturam * ? *
(Pen.) * captum sit collegium.
Men. Agedum odorare hanc quam ego habeo pallam. quid olet? apstines?
Pen. Summum olfactare oportet uestimentum muliebre,
nam ex istoc loco spurcatur nasum odore † inlucido.
Men. Olfacta igitur hinc, Penicule. lepide ut fastidis. Pen. Decet.
Men. quid igitur? quid olet? responde. Pen. Furtum, scortum, prandium.
tibi fuant
elocutus, nam
nunc ad amicam deferetur hanc meretricem Erotium.
mihi, tibi atque illi iubebo iam adparari prandium. Pen. Eu.
Men. Inde usque ad diurnam stellam crastinam potabimus. Pen. Eu,
expedite fabulatu's. iam fores ferio? Men. Feri.
uel mane etiam. Pen. Mille passum commoratu's cantharum.
Men. Placide pulta. Pen. Metuis, credo, ne fores Samiae sient.
Men. Mane, mane obsecro hercle: eapse eccam exit. oh, solem uides
satin ut occaecatust prae huius corporis candoribus?

I.III
Erotium Anime mi, Menaechme, salue. Pen. quid ego? Er. Extra numerum es mihi.
Pen. Idem istuc aliis adscriptiuis fieri ad legionem solet.
Men. Ego istic mihi hodie adparari iussi apud te proelium.
Er. Hodie id fiet. Men. In eo uterque proelio potabimus;
uter ibi melior bellator erit inuentus cantharo,
† tuest legio adiudicato, cum utro hanc noctem sies.
ut ego uxorem, mea uoluptas, ubi te aspicio, odi male.
Er. Interim nequis quin eius aliquid indutus sies.
quid hoc est? Men. Induuiae tuae atque uxoris exuuiae, rosa.
Er. Superas facile, ut superior sis mihi quam quisquam qui impetrant.
Pen. Meretrix tantisper blanditur, dum illud quod rapiat uidet;
nam si amabas, iam oportebat nasum abreptum mordicus.
Men. Sustine hoc, Penicule: exuuias facere quas uoui uolo.
Pen. Cedo; sed obsecro hercle, salta sic cum palla postea.
Men. Ego saltabo? sanus hercle non es. Pen. Egone an tu magis?
si non saltas, exue igitur. Men. Nimio ego hanc periculo
surrupui hodie. meo quidem animo ab Hippolyta subcingulum
Hercules haud aeque magno umquam abstulit periculo.
cape tibi hanc, quando una uiuis meis morigera moribus.
Er. Hoc animo decet animatos esse amatores probos.
Pen.qui quidem ad mendicitatem se properent detrudere.
Men. Quattuor minis ego emi istanc anno uxori meae.
Pen. Quattuor minae perierunt plane, ut ratio redditur.
Men. Scin quid uolo ego te accurare? Er. Scio, curabo quae uoles.
Men. Iube igitur tribus nobis apud te prandium accurarier
atque aliquid scitamentorum de foro opsonarier,
glandionidam suillam, laridum pernonidam,
aut sincipitamenta porcina aut aliquid ad eum modum,
madida quae mi adposita in mensa miluinam suggerant;
atque actutum. Er. Licet ecastor. Men. Nos prodimus ad forum.
iam hic nos erimus: dum coquetur, interim potabimus.
Er. Quando uis ueni, parata res erit. Men. Propera modo.
sequere tu.—Pen. Ego hercle uero te et seruabo et te sequar,
neque hodie ut te perdam, meream deorum diuitias mihi.—
Er. Euocate intus Culindrum mihi coquom actutum foras.

I.iu
sportulam cape atque argentum. eccos tris nummos habes.
Cylindrus Habeo. Er. Abi atque obsonium adfer; tribus uide quod sit satis:
neque defiat neque supersit. Cyl. Cuius modi hi homines erunt?
Er. Ego et Menaechmus et parasitus eius. Cyl. Iam isti sunt decem;
nam parasitus octo hominum munus facile fungitur.
Er. Elocuta sum conuiuas, ceterum cura. Cyl. Licet.
cocta sunt, iube ire accubitum. Er. Redi cito. Cyl. Iam ego hic ero.—

II.I
Menaechmus Voluptas nullast nauitis, Messenio,
maior meo animo, quam quom ex alto procul
terram conspiciunt. Messenio Maior, non dicam dolo,
[quam] si adueniens terram uideas quae fuerit tua.
sed quaeso, quam ob rem nunc Epidamnum uenimus?
an quasi mare omnis circumimus insulas?
Men. Fratrem quaesitum geminum germanum meum.
Mess. Nam quid modi futurum est illum quaerere?
hic annus sextust postquam ei rei operam damus.
Histros, Hispanos, Massiliensis, Hilurios,
mare superum omne Graeciamque exoticam
orasque Italicas omnis, qua adgreditur mare,
sumus circumuecti. si acum, credo, quaereres,
acum inuenisses, si appareret, iam diu.
hominem inter uiuos quaeritamus mortuom;
nam inuenissemus iam diu, si uiueret.
Men. Ergo istuc quaero certum qui faciat mihi,
qui sese dicat scire eum esse emortuom:
operam praeterea numquam sumam quaerere.
uerum aliter uiuos numquam desistam exsequi.
ego illum scio quam cordi sit carus meo.
Mess. In scirpo nodum quaeris. quin nos hinc domum
redimus, nisi si historiam scripturi sumus?
Men. Dictum facessas, datum edis, caueas malo.
molestus ne sis, non tuo hoc fiet modo. Mess. Em
illoc enim uerbo esse me seruom scio.
non potuit paucis plura plane proloqui.
uerum tamen nequeo contineri quin loquar.
audin, Menaechme? quom inspicio marsuppium,
uiaticati hercle admodum aestiue sumus.
ne tu hercle, opinor, nisi domum reuorteris,
ubi nihil habebis, geminum dum quaeres, gemes.
nam ita est haec hominum natio: in Epidamnieis
uoluptarii atque potatores maxumi;
tum sycophantae et palpatores plurumi
in urbe hac habitant; tum meretrices mulieres
nusquam perhibentur blandiores gentium.
propterea huic urbi nomen Epidamno inditumst,
quia nemo ferme huc sine damno deuortitur.
Men. Ego istuc cauebo. cedo dum huc mihi marsuppium.
Mess. quid eo uis? Men. Iam aps te metuo de uerbis tuis.
Mess. quid metuis? Men. Ne mihi damnum in Epidamno duis.
tu magnus amator mulierum es, Messenio,
ego autem homo iracundus, animi perditi;
id utrumque, argentum quando habebo, cauero,
ne tu delinquas neue ego irascar tibi.
Mess. Cape atque serua. me lubente feceris.

II.II
Cylindrus Bene opsonaui atque ex mea sententia,
bonum anteponam prandium pransoribus.
sed eccum Menaechmum uideo. uae tergo meo,
prius iam conuiuae ambulant ante ostium,
quam ego opsonatu redeo. adibo atque alloquar.
Menaechme, salue. Men. Di te amabunt quisquis <es>.
Cyl.quisquis * <quis> ego sim?
Men. Non hercle uero. Cyl. V.I conuiuae ceteri?
Men. Quos tu conuiuas quaeris? Cyl. Parasitum tuom.
Men. Meum parasitum? certe hic insanust homo.
Mess. Dixin tibi esse hic sycophantas plurumos?
* * *
Men. Quem tu parasitum quaeris, adulescens, meum?
Mess. Peniculum eccum in uidulo saluom fero.
Cyl. Menaechme, numero huc aduenis ad prandium.
nunc opsonatu redeo. Men. Responde mihi,
adulescens: quibus hic pretiis porci ueneunt
sacres sinceri? Cyl. Nummis. Men. Nummum a me accipe:
iube te piari de mea pecunia.
nam equidem insanum esse te certo scio,
qui mihi molestu's homini ignoto, quisquis es.
Cyl. Cylindrus ego sum: non nosti nomen meum?
Men. #S# tu Cylindrus seu Coriendrus, perieris.
ego te non noui, neque nouisse adeo uolo.
Cyl. Est tibi Menaechmo nomen, tantum quod sciam.
Men. Pro sano loqueris quom me appellas nomine.
sed ubi nouisti me? Cyl. V.I ego te nouerim,
qui amicam habes eram meam hanc Erotium?
Men. Neque hercle ego habeo, neque te quis homo sis scio.
Cyl. Non scis quis ego sim, qui tibi saepissime
cyathisso apud nos, quando potas? Mess. Ei mihi,
quom nihil est qui illi homini diminuam caput.
Men. Tun cyathissare mihi soles, qui ante hunc diem
Epidamnum numquam uidi neque ueni? Cyl. Negas?
Men. Nego hercle uero. Cyl. Non tu in illisce aedibus
† habitas? Men. Di illos homines, qui illic habitant, perduint.
Cyl. Insanit hic quidem, qui ipse male dicit sibi.
audin, Menaechme? Men. quid uis? Cyl. #S# me consulas,
nummum illum quem mihi dudum pollicitu's dare—
nam tu quidem hercle certo non sanu's satis,
Menaechme, qui nunc ipsus male dicas tibi—
iubeas, si sapias, porculum adferri tibi.
Mes. Eu hercle hominem multum, et odiosum mihi.
Cyl. Solet iocari saepe mecum illoc modo.
quam uis ridiculus est, ubi uxor non adest.
quid ais tu? Men. quid uis, inquam. Cyl. Satin hoc quod uides
tribus uobis opsonatumst, an opsono amplius,
tibi et parasito et mulieri? Men. Quas [tu] mulieres,
quos tu parasitos loquere? Mess. Quod te urget scelus,
qui huic sis molestus? Cyl. quid tibi mecum est rei?
ego te non noui: cum hoc quem noui fabulor.
Mess. Non edepol tu homo sanus es, certo scio.
Cyl. Iam ergo haec madebunt faxo, nil morabitur.
proin tu ne quo abeas longius ab aedibus.
numquid uis? Men. Vt eas maximam malam crucem.
Cyl. Ire hercle meliust te interim atque accumbere,
dum ego haec appono ad Volcani uiolentiam.
ibo intro et dicam te hic adstare Erotio,
ut te hinc abducat potius quam hic adstes foris.—
Men. Iamne abiit <illic>? edepol haud mendacia
tua uerba experior esse. Mess. Obseruato modo:
nam istic meretricem credo habitare mulierem,
ut quidem ille insanus dixit, qui hinc abiit modo.
Men. Sed miror qui ille nouerit nomen meum.
Mess. Minime hercle mirum. morem hunc meretrices habent:
ad portum mittunt seruolos, ancillulas;
si quae peregrina nauis in portum aduenit,
rogitant cuiatis sit, quid ei nomen siet,
postilla extemplo se applicant, agglutinant:
si pellexerunt, perditum amittunt domum.
nunc in istoc portu stat nauis praedatoria,
aps qua cauendum nobis sane censeo.
Men. Mones quidem hercle recte. Mess. Tum demum sciam
recte monuisse, si tu recte caueris.
Men. Tace dum parumper, nam concrepuit ostium:
uideamus qui hinc egreditur. Mess. Hoc ponam interim.
asseruatote haec sultis, nauales pedes.

II.III
Erotium Sine fores sic, abi, nolo operiri.
intus para, cura, uide, quod opust fiat:
sternite lectos, incendite odores; munditia
inlecebra animost amantium.
amanti amoenitas malost, nobis lucrost.
sed ubi ille est, quem coquos ante aedis esse ait? atque eccum uideo,
qui mi est usui et plurimum prodest.
item hinc ultro fit, ut meret, potissimus nostrae domi ut sit;
nunc eum adibo, adloquar ultro.
animule mi, mihi mira uidentur,
te hic stare foris, fores quoi pateant,
magis quam domus tua domus quom haec tua sit.
omne paratumst, ut iussisti
atque ut uoluisti, neque tibi
ulla morast intus.
prandium, ut iussisti, hic curatumst:
ubi lubet, ire licet accubitum.
#M# quicum haec mulier loquitur? E. Equidem tecum. #M# quid mecum tibi
fuit umquam aut nunc est negoti? Er.quia pol te unum ex omnibus
Venus me uoluit magnificare, neque id haud immerito tuo.
nam ecastor solus benefactis tuis me florentem facis.
Men. Certo haec mulier aut insana aut ebria est, Messenio,
quae hominem ignotum compellet me tam familiariter.
Mess. Dixin ego istaec hic solere fieri? folia nunc cadunt,
praeut si triduom hoc hic erimus: tum arbores in te cadent.
nam ita sunt hic meretrices: omnes elecebrae argentariae.
sed sine me dum hanc compellare. heus mulier, tibi dico. Er. quid est?
Mess. V.I tu hunc hominem nouisti? Er. Ibidem ubi hic me iam diu,
in Epidamno. Mess. In Epidamno? qui huc in hanc urbem pedem,
nisi hodie, numquam intro tetulit? Er. Heia, delicias facis.
mi Menaechme, quin, amabo, is intro? hic tibi erit rectius.
Men. Haec quidem edepol recte appellat meo me mulier nomine.
nimis miror, quid hoc sit negoti. Mess. Oboluit marsuppium
huic istuc quod habes. Men. Atque edepol tu me monuisti probe.
accipe dum hoc. iam scibo, utrum haec me mage amet an marsuppium.
Er. Eamus intro, ut prandeamus. Men. Bene uocas: tam gratiast.
Er. Cur igitur me tibi iussisti coquere dudum prandium?
Men. Egon te iussi coquere? Er. Certo, tibi et parasito tuo.
Men. Cui, malum, parasito? certo haec mulier non sanast satis.
Er. Peniculo. Men.quis iste est Peniculus? qui extergentur baxeae?
Er. Scilicet qui dudum tecum uenit, quom pallam mihi
detulisti, quam ab uxore tua surrupuisti. Men. quid est?
tibi pallam dedi, quam uxori meae surrupui? sanan es?
certe haec mulier cantherino ritu astans somniat.
Er.qui lubet ludibrio habere me atque ire infitias mihi
facta quae sunt? Men. Dic quid est id quod negem quod fecerim?
Er. Pallam te hodie mihi dedisse uxoris. Men. Etiam nunc nego.
ego quidem neque umquam uxorem habui neque habeo, neque huc
umquam, postquam natus sum, intra portam penetraui pedem.
prandi in naui, inde huc sum egressus, te conueni. Er. Eccere,
perii misera, quam tu mihi nunc nauem narras? Men. Ligneam,
saepe tritam, saepe fixam, saepe excussam malleo;
quasi supellex pellionis, palus palo proxumust.
Er. Iam, amabo, desiste ludos facere atque i hac mecum semul.
Men. Nescio quem, mulier, alium hominem, non me quaeritas.
Er. Non ego te noui Menaechmum, Moscho prognatum patre,
qui Syracusis perhibere natus esse in Sicilia,
ubi rex Agathocles regnator fuit et iterum Phintia,
tertium Liparo, qui in morte regnum Hieroni tradidit,
nunc Hiero est? Men. Haud falsa, mulier, praedicas. Mess. Pro Iuppiter,
num istaec mulier illinc uenit, quae te nouit tam cate?
Men. Hercle opinor, pernegari non potest. Mess. Ne feceris.
periisti, si intrassis intra limen. Men.quin tu tace modo.
bene res geritur. adsentabor quidquid dicet mulieri,
si possum hospitium nancisci. iam dudum, mulier, tibi
non imprudens aduorsabar: hunc metuebam, ne meae
uxori renuntiaret de palla et de prandio.
nunc, quando uis, eamus intro. Er. Etiam parasitum manes?
Men. Neque ego illum maneo, neque flocci facio, neque, si uenerit,
eum uolo intromitti. Er. Ecastor haud inuita fecero.
sed scin quid te amabo ut facias? Men. Impera quid uis modo.
Er. Pallam illam, quam dudum dederas, ad phrygionem ut deferas,
ut reconcinnetur atque ut opera addantur quae uolo.
Men. Hercle qui tu recte dicis: eadem ignorabitur,
ne uxor cognoscat te habere, si in uia conspexerit.
Er. Ergo mox auferto tecum, quando abibis. Men. Maxime.
Er. Eamus intro Men. Iam sequar te. hunc uolo etiam conloqui.
eho Messenio, accede huc. Mess. quid negoti est? Men. †sussciri.
#M# quid eo opust? #M# opus est. scio ut me dices. #M# tanto nequior.
Men. Habeo praedam: tantum incepi operis. ei quantum potes,
abduc istos in tabernam actutum deuorsoriam.
tum facito ante solem occasum ut uenias aduorsum mihi.
Mess. Non tu istas meretrices nouisti, ere. Men. Tace, inquam *
mihi dolebit, non tibi, si quid ego stulte fecero.
mulier haec stulta atque inscita est; quantum perspexi modo,
est hic praeda nobis.—Mess. Perii, iamne abis? periit probe:
ducit lembum dierectum nauis praedatoria.
sed ego inscitus qui domino me postulem moderarier:
dicto me emit audientem, haud imperatorem sibi.
sequimini, ut, quod imperatum est, ueniam aduorsum temperi.—

III.I
Peniculus Plus triginta annis natus sum, quom interea loci,
numquam quicquam facinus feci peius neque scelestius,
quam hodie, quom in contionem mediam me immersi miser.
ubi ego dum hieto, Menaechmus se subterduxit mihi
atque abiit ad amicam, credo, neque me uoluit ducere.
qui illum di omnes perduint, qui primus commentust *
contionem habere, qui homines occupatos occupat.
non ad eam rem otiosos homines decuit deligi,
qui nisi adsint quom citentur, census capiat ilico?
* * *
* * *
adfatim est hominum, in dies qui singulas escas edint,
quibus negoti nihil est, qui essum neque uocantur neque uocant:
eos oportet contioni dare operam atque comitiis.
si id ita esset, non ego hodie perdidissem prandium,
quoi tam credo † datum uoluisse quam me uideo uiuere.
ibo: etiamnum reliquiarum spes animum oblectat meum.
sed quid ego uideo? Menaechmus cum corona exit foras.
sublatum est conuiuium, edepol uenio aduersum temperi.
obseruabo, quid agat, hominem. post adibo atque adloquar.

III.II
Menaechmus Potine ut quiescas? ego tibi hanc hodie probe
lepideque concinnatam referam temperi.
non faxo eam esse dices: ita ignorabitur.
Pen. Pallam ad phrygionem fert confecto prandio
uinoque expoto, parasito excluso foras.
non hercle is sum qui sum, ni hanc iniuriam
meque ultus pulchre fuero. obserua quid dabo.
Men. Pro di immortales, quoi homini umquam uno die
boni dedistis plus, qui minus sperauerit?
prandi, potaui, scortum accubui, apstuli
hanc, quoius heres numquam erit post hunc diem.
Pen. Nequeo quae loquitur exaudire clanculum;
satur nunc loquitur de me et de parti mea.
Men. Ait hanc dedisse me sibi, atque eam meae
uxori surrupuisse. quoniam sentio
errare, extemplo, quasi res cum ea esset mihi,
coepi adsentari: mulier quidquid dixerat,
idem ego dicebam. quid multis uerbis <opust>?
minore nusquam bene fui dispendio.
Pen. Adibo ad hominem, nam turbare gestio.
Men.quis hic est, qui aduersus it mihi? Pen. quid ais, homo
leuior quam pluma, pessime et nequissime,
flagitium hominis, subdole ac minimi preti?
quid de te merui, qua me causa perderes?
ut surrupuisti te mihi dudum de foro!
fecisti funus med absente prandio.
cur ausu's facere, quoi ego aeque heres eram?
Men. Adulescens, quaeso, quid tibi mecum est rei,
qui mihi male dicas homini ignoto insciens?
an tibi malam rem uis pro male dictis dari?
Pen. †Pol eam quidem edepol te dedisse intellego.
Men. Responde, adulescens, quaeso, quid nomen tibist?
Pen. Etiam derides, quasi nomen non noueris?
Men. Non edepol ego te, quod sciam, umquam ante hunc diem
uidi neque noui; uerum certo, quisquis es,
si aequom facias, mihi odiosus ne sies.
Pen. Menaechme, uigila. Men. Vigilo hercle equidem, quod sciam.
Pen. Non me nouisti? Men. Non negem, si nouerim.
Pen. Tuom parasitum non nouisti? Men. Non tibi
sanum est, adulescens, sinciput, intellego.
Pen. Responde, surrupuistin uxori tuae
pallam istanc hodie atque dedisti Erotio?
Men. Neque hercle ego uxorem habeo neque ego Erotio
dedi nec pallam surrupui. Pen. Satin sanus es?
occisast haec res. non ego te indutum foras
exire uidi pallam? Men. Vae capiti tuo.
omnis cinaedos esse censes, tu quia es?
tun med indutum fuisse pallam praedicas?
Pen. Ego hercle uero. Men. Non tu abis quo dignus es?
aut te piari iube, homo insanissime.
Pen. Numquam edepol quisquam me exorabit, quin tuae
uxori rem omnem iam, uti sit gesta, eloquar;
omnes in te istaec recident contumeliae:
faxo haud inultus prandium comederis.—
Men. quid hoc est negoti? satine, ut quemque conspicor,
ita me ludificant? sed concrepuit ostium.

III.III
Ancilla Menaechme, amare ait te multum Erotium,
ut hoc una opera <sibi> ad aurificem deferas,
atque huc ut addas auri pondo unciam
iubeasque spinter nouom reconcinnarier.
Men. Et istuc et aliud, si quid curari uolet,
me curaturum dicito, quidquid uolet.
Anc. Scin quid hoc sit spinter? Men. Nescio, nisi aureum.
Anc. Hoc est quod olim clanculum ex armario
te surrupuisse aiebas uxori tuae.
Men. Numquam hercle factum est. Anc. Non meministi, obsecro?
redde igitur spinter, si non meministi. Men. Mane.
immo equidem memini. nempe hoc est, quod illi dedi.
Anc. Istuc. Men. V.I illae armillae sunt, quas una dedi?
Anc. Numquam dedisti. Men. Nam pol hoc unum dedi.
Anc. Dicam curare? Men. Dicito: curabitur.
et palla et spinter faxo referantur simul.
Anc. Amabo, mi Menaechme, inauris da mihi
faciendas pondo duom nummum, stalagmia,
ut te libenter uideam, quom ad nos ueneris.
Men. Fiat. cedo aurum, ego manupretium dabo.
Anc. Da sodes abs te: <ego> post reddidero tibi.
Men. Immo cedo abs te: ego post tibi reddam duplex.
Anc. Non habeo. Men. At tu, quando habebis, tum dato.
Anc. Numquid [me] uis?—Men. Haec me curaturum dicito—
ut quantum possint quique liceant ueneant.
iamne abiit intro? abiit, operuit fores.
di me quidem omnes adiuuant, augent, amant.
sed quid ego cesso, dum datur mi occasio
tempusque, abire ab his locis lenoniis?
propera, Menaechme, fer pedem, confer gradum.
demam hanc coronam atque abiciam ad laeuam manum,
ut, siquis sequatur, hac me abiisse censeant.
ibo et conueniam seruom, si potero, meum,
ut haec, quae bona dant di mihi, ex me sciat.—

IV.I
Matrona Egone hic me patiar frustra in matrimonio,
ubi uir compilet clanculum quidquid domist
atque ea ad amicam deferat? Pen.quin tu taces?
manufesto faxo iam opprimes: sequere hac modo.
pallam ad phrygionem cum corona ebrius
ferebat, hodie tibi quam surrupuit domo.
sed eccam coronam quam habuit. num mentior?
em hac abiit, si uis persequi uestigiis.
atque edepol eccum optume reuortitur;
sed pallam non fert. Mat. quid ego nunc cum illoc agam?
Pen. Idem quod semper: male habeas; sic censeo.
huc concedamus: ex insidiis aucupa.

IV.II
Menaechmus Vt hoc utimur maxime more moro
molestoque multum, atque uti quique sunt
optumi, maxume morem habent hunc:
clientes sibi omnes uolunt esse multos:
bonine an mali sint, id haud quaeritant;
res magis quaeritur quam clientum fides
cuius modi clueat.
si est pauper atque haud malus, nequam habetur,
sin diues malust, is cliens frugi habetur.
qui neque leges neque aequom bonum usquam colunt,
sollicitos patronos habent.
datum denegant quod datum est, litium pleni, rapaces
uiri, fraudulenti,
qui aut faenore aut periuriis habent rem paratam,
mens est in quo *
eis ubi dicitur dies, simul patronis dicitur.
[quippe qui pro illis loquimur quae male fecerunt]
aut ad populum aut in iure aut apud aedilem res est.
sicut me hodie nimis sollicitum cliens quidam habuit, neque quod uolui
agere aut quicum licitumst, ita med attinuit, ita detinuit.
apud aediles pro eius factis plurumisque pessumisque
dixi causam, condiciones tetuli tortas, confragosas:
aut plus aut minus quam opus fuerat dicto dixeram † controuersiam, ut
sponsio fieret. quid ille? qui * praedem dedit.
nec magis manufestum ego hominem umquam ullum teneri uidi:
omnibus male factis testes tres aderant acerrumi.
di illum omnes perdant, ita mihi
hunc hodie corrupit diem,
meque adeo, qui hodie forum
umquam oculis inspexi meis.
diem corrupi optimum:
iussi adparari prandium,
amica exspectat me, scio.
ubi primum est licitum, ilico
properaui abire de foro.
iratast, credo, nunc mihi;
placabit palla quam dedi,
quam hodie uxori abstuli atque huic detuli Erotio.
Pen. quid ais? Mat. Viro me malo male nuptam. Pen. Satin audis quae illic loquitur?
Mat. Satis. Men. #S# sapiam, hinc intro abeam, ubi mi bene sit. Pen. Mane: male erit potius.
Mat. Ne illam ecastor faenerato abstulisti. Pen. Sic datur.
Mat. Clanculum te istaec flagitia facere censebas potis?
Men. quid illuc est, uxor, negoti? Mat. Men rogas? Men. Vin hunc rogem?
Mat. Aufer hinc palpationes. Pen. Perge tu. Men. quid tu mihi
tristis es? Mat. Te scire oportet. Pen. Scit, sed dissimulat malus.
Me. quid negotist? Ma. Pallam—Me. Pallam? Ma. quidam pallam— Pen. quid paues?
Men. Nil equidem paueo. Pen. Nisi unum: palla pallorem incutit.
at tu ne clam me comesses prandium. perge in uirum.
Men. Non taces? Pen. Non hercle uero taceo. nutat, ne loquar.
Men. Non hercle ego quidem usquam quicquam nuto neque nicto tibi.
Ma. Ne ego mecastor mulier misera. Me.qui tu misera es? mi expedi.
Pen. Nihil hoc confidentius, qui quae uides ea pernegat.
Men. Per Iouem deosque omnis adiuro, uxor, (satin hoc est tibi?)
me isti non nutasse. Pen. Credit iam tibi de isto: illuc redi.
Men. Quo ego redeam? Pen. Equidem ad phrygionem censeo. ei, pallam refer.
Men. Quae istaec palla est? Pen. Taceo iam, quando haec rem non meminit suam.
* * *
Men. Numquis seruorum deliquit? num ancillae aut serui tibi
responsant? eloquere. impune non erit. Mat. Nugas agis.
Men. Tristis admodum es. non mi istuc satis placet. Mat. Nugas agis.
Men. Certe familiarium aliquoi irata es. Mat. Nugas agis.
Men. Num mihi es irata saltem? Mat. Nunc tu non nugas agis.
Men. Non edepol deliqui quicquam. Mat. Em rursum nunc nugas agis.
Men. Dic, mea uxor, quid tibi aegre est? Pen. Bellus blanditur tibi.
Men. Potin ut mihi molestus ne sis? num te appello? Mat. Aufer manum.
Pen. Sic datur. properato absente me comesse prandium,
post ante aedis cum corona me derideto ebrius.
Men. Neque edepol ego prandi neque hodie huc intro tetuli pedem.
Pen. Tun negas? Men. Nego hercle uero. Pen. Nihil hoc homine audacius.
non ego te modo hic ante aedis cum corona florea
uidi astare? quom negabas mi esse sanum sinciput,
et negabas me nouisse, peregrinum aibas esse te?
Men.quin ut dudum diuorti abs te, redeo nunc demum domum.
Pen. Noui ego te. non mihi censebas esse, qui te ulciscerer.
omnia hercle uxori dixi. Men. quid dixisti? Pen. Nescio,
eam ipsus roga. Men. quid hoc est, uxor? quidnam hic narrauit tibi?
quid id est? quid taces? quin dicis quid sit? Mat. Quasi tu nescias.
* * *
[palla mi est domo surrepta. Men. Palla surrepta est tibi?]
Mat. #M# rogas? Men. Pol haud rogem te, si sciam. Pen. O hominem malum,
ut dissimulat. non potes celare: rem nouit probe.
omnia hercle ego edictaui. Men. quid id est? Mat. Quando nil pudet
neque uis tua uoluntate ipse profiteri, audi atque ades.
et quid tristis <sim> et quid hic mihi dixerit, faxo scias.
palla mi est domo surrupta. Men. Palla surruptast mihi?
Pen. Viden ut <te> scelestus captat? huic surruptast, non tibi.
nam profecto tibi surrupta si esset—salua non foret.
Men. Nil mihi tecum est. sed tu quid ais? Mat. Palla, inquam, periit domo.
Men.quis eam surrupuit? Mat. Pol istuc ille scit qui illam abstulit.
Men.quis is homo est? Mat. Menaechmus quidam. Men. Edepol factum nequiter.
quis is Menaechmust? Mat. Tu istic, inquam. Men. Egone? Mat. Tu. Men.quis arguit?
Mat. Egomet. Pen. Et ego. atque huic amicae detulisti Erotio.
Men. Egon dedi? Mat. Tu, tu istic, inquam. uin adferri noctuam,
quae 'tu tu' usque dicat tibi? nam nos iam defessi sumus.
[Men. Per Iouem deosque omnis adiuro, uxor (satin hoc est tibi?)
non dedisse. Mat. Immo hercle uero, nos non falsum dicere.]
Men. Sed ego illam non condonaui, sed sic utendam dedi.
Mat. Equidem ecastor tuam nec chlamydem do foras nec pallium
cuiquam utendum. mulierem aequom est uestimentum muliebre
dare foras, uirum uirile. quin refers pallam domum?
Men. Ego faxo referetur. Mat. Ex re tua, ut opinor, feceris;
nam domum numquam introibis, nisi feres pallam simul.
eo domum. Pen. quid mihi futurum est, qui tibi hanc operam dedi?
Mat. Opera reddetur, quando quid tibi erit surruptum domo.—
Pen. Id quidem edepol numquam erit, nam nihil est quod perdam domi.
cum uiro cum uxore di uos perdant. properabo ad forum,
nam ex hac familia me plane excidisse intellego.—
Men. Male mi uxor sese fecisse censet, quom exclusit foras;
quasi non habeam, quo intromittar, alium meliorem locum.
si tibi displiceo, patiundum: at placuero huic Erotio,
quae me non excludet ab se, sed apud se occludet domi.
nunc ibo, orabo ut mihi pallam reddat, quam dudum dedi;
aliam illi redimam meliorem. heus, ecquis hic est ianitor?
aperite atque Erotium aliquis euocate ante ostium.

IV.III
Erotiumquis hic me quaerit? Men. Sibi inimicus magis quam aetati tuae.
Er. #M# menaechme, cur ante aedis astas? sequere intro. Men. Mane.
scin quid est quod ego ad te uenio? Er. Scio, ut tibi ex me sit uolup.
Men. Immo edepol pallam illam, amabo te, quam tibi dudum dedi,
mihi eam redde. uxor resciuit rem omnem, ut factum est, ordine.
ego tibi redimam bis tanto pluris pallam, quam uoles.
Er. Tibi dedi equidem illam, ad phrygionem ut ferres, paulo prius,
et illud spinter, ut ad aurificem ferres, ut fieret nouom.
Men. Mihi tu ut dederis pallam et spinter? numquam factum reperies.
nam ego quidem postquam illam dudum tibi dedi atque abii ad forum,
nunc redeo, nunc te postillac uideo. Er. Video quam rem agis.
quia commisi, ut me defrudes, ad eam rem adfectas uiam.
Men. Neque edepol te defrudandi causa posco (quin tibi
dico uxorem resciuisse)—Er. Nec te ultro oraui ut dares:
tute ultro ad me detulisti, dedisti eam dono mihi;
eandem nunc reposcis: patiar. tibi habe, aufer, utere
uel tu uel tua uxor, uel etiam in loculos compingite.
tu huc post hunc diem pedem intro non feres, ne frustra sis;
quando tu me bene merentem tibi habes despicatui,
nisi feres argentum, frustra me ductare non potes.
aliam posthac inuenito quam habeas frustratui.—
Men. Nimis iracunde hercle tandem. heus tu, tibi dico, mane,
redi. etiamne astas? etiam audes mea reuorti gratia?
abiit intro, occlusit aedis. nunc ego sum exclusissimus:
neque domi neque apud amicam mihi iam quicquam creditur.
ibo et consulam hanc rem amicos, quid faciendum censeant.—

V.I
Menaechmus Nimis stulte dudum feci, quom marsuppium
Messenioni cum argento concredidi.
immersit aliquo sese, credo, in ganeum.
Matrona Prouisam quam mox uir meus redeat domum.
sed eccum uideo. salua sum, pallam refert.
Men. Demiror ubi nunc ambulet Messenio.
Mat. Adibo atque hominem accipiam quibus dictis meret.
non te pudet prodire in conspectum meum,
flagitium hominis, cum istoc ornatu? Men. quid est?
quae te res agitat, mulier? Mat. Etiamne, impudens,
muttire uerbum unum audes aut mecum loqui?
Men. quid tandem admisi in me, ut loqui non audeam?
Mat. Rogas me? <o> hominis impudentem audaciam!
Men. Non tu scis, mulier, Hecubam quapropter canem
Graii esse praedicabant? Mat. Non equidem scio.
Men.quia idem faciebat Hecuba quod tu nunc facis:
omnia mala ingerebat, quemquem aspexerat.
itaque adeo iure coepta appellari est canes.
Mat. Non ego istaec <tua> flagitia possum perpeti.
nam med aetatem uiduam esse mauelim,
quam istaec flagitia tua pati quae tu facis.
Men. quid id ad me, tu te nuptam possis perpeti
an sis abitura a tuo uiro? an mos hic ita est,
peregrino ut aduenienti narrent fabulas?
Mat. Quas fabulas? non, inquam, patiar praeterhac,
quin uidua uiuam quam tuos mores perferam.
Men. Mea quidem hercle causa uidua uiuito,
uel usque dum regnum optinebit Iuppiter.
Mat. At mihi negabas dudum surrupuisse te,
nunc eandem ante oculos attines: non te pudet?
Men. Eu hercle, mulier, multum et audax et mala es.
tun tibi hanc surreptam dicere audes, quam mihi
dedit alia mulier ut concinnandam darem?
Mat. Ne istuc mecastor—iam patrem accersam meum
atque ei narrabo tua flagitia quae facis.
ei, † Deceo, quaere meum patrem, tecum simul
ut ueniat ad me: ita rem esse dicito.
iam ego aperiam istaec tua flagitia. Men. Sanan es?
quae mea flagitia? Mat. Pallam atque aurum meum
domo suppilas tuae uxori et tuae
degeris amicae. satin haec recte fabulor?
Men. Quaeso hercle, mulier, si scis, monstra quod bibam,
tuam qui possim perpeti petulantiam.
quem tu hominem <esse me> arbitrere, nescio;
ego te simitu noui cum Porthaone.
Mat. #S# me derides, at pol illum non potes,
patrem meum, qui huc aduenit. quin respicis?
nouistin tu illum? Men. Noui cum Calcha simul:
eodem die illum uidi quo te ante hunc diem.
Mat. Negas nouisse me? negas patrem meum?
Men. Idem hercle dicam, si auom uis adducere.
Mat. Ecastor pariter hoc atque alias res soles.

V.II
Senex Vt aetas mea est atque ut hoc usus facto est
gradum proferam, progrediri properabo.
sed id quam mihi facile sit, haud sum falsus.
nam pernicitas deserit: consitus sum
senectute, onustum gero corpus, uires
reliquere: ut aetas mala est; mers mala ergost.
nam res plurumas pessumas, quom aduenit, fert:
quas si autumem omnis, nimis longus sermost.
sed haec res mihi in pectore et corde curaest,
quidnam hoc sit negoti, quod filia sic
repente expetit me, ut ad sese irem.
nec, quid id sit, mihi certius facit, quid
uelit, quid me accersat.
uerum propemodum iam scio, quid siet rei.
credo cum uiro litigium natum esse aliquod.
ita istaec solent, quae uiros subseruire
sibi postulant, dote fretae, feroces.
et illi quoque haud abstinent saepe culpa.
uerum est modus tamen, quoad pati uxorem oportet;
nec pol filia umquam patrem accersit ad se,
nisi aut quid commissi aut iurgi est <iusta> causa.
sed id quidquid est, iam sciam. atque eccam eampse
ante aedis et eius uirum tristem uideo.
id est quod suspicabar.
appellabo hanc. Mat. Ibo aduorsum. salue multum, mi pater.
Sen. Salua sis. saluen aduenio? saluen accersi iubes?
quid tu tristis es? quid ille autem abs te iratus destitit?
nescio quid uos uelitati estis inter uos duos.
loquere, uter meruistis culpam? paucis, non longos logos.
Mat. Nusquam equidem quicquam deliqui: hoc primum te absoluo, pater.
uerum uiuere hic non possum neque durare ullo modo.
proin tu me hinc abducas. Sen. quid istuc autem est? Mat. Ludibrio, pater,
habeor. Sen. Vnde? Mat. Ab illo, quoi me mandauisti, meo uiro.
Sen. Ecce autem litigium. quotiens tandem edixi tibi,
ut caueres, neuter ad me iretis cum querimonia?
Mat.qui ego istuc, mi pater, cauere possum? Sen. Men interrogas?
Mat. Nisi non uis. Sen. Quotiens monstraui tibi, uiro ut morem geras,
quid ille faciat, ne id obserues, quo eat, quid rerum gerat.
Mat. At enim ille hinc amat meretricem ex proxumo. Sen. Sane sapit,
atque ob istanc industriam etiam faxo amabit amplius.
Mat. Atque ibi potat. Sen. Tua quidem ille causa potabit minus,
si illic siue alibi libebit? quae haec, malum, impudentiast?
una opera prohibere, ad cenam ne promittat, postules,
neue quemquam accipiat alienum apud se. seruiren tibi
postulas uiros? dare una opera pensum postules,
inter ancillas sedere iubeas, lanam carere.
Mat. Non equidem mihi te aduocatum, pater, adduxi, sed uiro.
hinc stas, illim causam dicis. Sen. #S# ille quid deliquerit,
multo tanto illum accusabo, quam te accusaui, amplius.
quando te auratam et uestitam bene habet, ancillas penum
recte praehibet, melius sanam est, mulier, mentem sumere.
Mat. At ille suppilat mihi aurum et pallas ex arcis domo,
me despoliat, mea ornamenta clam ad meretrices degerit.
Sen. Male facit, si istuc facit; si non facit, tu male facis,
quae insontem insimules. Mat.quin etiam nunc habet pallam, pater,
<et> spinter, quod ad hanc detulerat, nunc, quia resciui, refert.
Sen. Iam ego ex hoc, ut factumst, scibo. <ibo> ad hominem atque adloquar.
dic mi istuc, Menaechme, quod uos dissertatis, ut sciam.
quid tu tristis es? quid illa autem irata abs te destitit?
Men.quisquis es, quidquid tibi nomen est, senex, summum Iouem
deosque do testes—Sen. Qua de re aut cuius rei rerum omnium?
Men. #M# neque isti male fecisse mulieri, quae me arguit
hanc domo ab se surrupuisse atque abstulisse * deierat.
si ego intra aedis huius umquam, ubi habitat, penetraui <pedem>,
omnium hominum exopto ut fiam miserorum miserrimus.
Sen. Sanun es, qui istuc exoptes aut neges te umquam pedem
in eas aedis intulisse ubi habitas, insanissime?
Men. Tun, senex, ais habitare med in illisce aedibus?
Sen. Tun negas? Men. Nego hercle uero. Sen. Immo hercle †ludere negas;
nisi quo nocte hac exmigrastis. concede huc, <mea> filia.
quid tu ais? num hinc exmigrastis? Mat. Quem in locum aut <quam> ob rem, obsecro?
Sen. Non edepol scio. Mat. Profecto ludit te hic. non tu tenes?
Sen. Iam uero, Menaechme, satis iocatu's. nunc hanc rem gere.
Men. Quaeso, quid mihi tecum est? unde aut quis tu homo es? *
† tibi aut adeo isti, quae mihi molesta est quoquo modo?
Mat. Viden tu illi oculos uirere? ut uiridis exoritur colos
ex temporibus atque fronte, ut oculi scintillant, uide.
Men. quid mihi meliust, quam quando illi me insanire praedicant,
ego med adsimulem insanire, ut illos a me absterream?
Mat. Vt pandiculans oscitatur. quid nunc faciam, mi pater?
Sen. Concede huc, mea nata, ab istoc quam potest longissime.
Men. Euhoe Bacche, Bromie, quo me in siluam uenatum uocas?
audio, sed non abire possum ab his regionibus,
ita illa me ab laeua rabiosa femina adseruat canis,
poste autem illinc hircus † alus, qui saepe aetate in sua
perdidit ciuem innocentem falso testimonio.
Sen. Vae capiti tuo. Men. Ecce, Apollo mi ex oraclo imperat,
ut ego illi oculos exuram lampadibus ardentibus.
Mat. Perii, mi pater, minatur mihi oculos exurere.
[Men. Ei mihi, insanire me aiunt, ultro cum ipsi insaniunt.]
Sen. Filia, heus. Mat. quid est? quid agimus? Sen. quid si ego huc seruos cito?
ibo, abducam qui hunc hinc tollant et domi deuinciant,
prius quam turbarum quid faciat amplius. Men. Enim haereo;
ni occupo aliquid mihi consilium, hi domum me ad se auferent.
pugnis me uotas in huius ore quicquam parcere,
ni a meis oculis abscedat in malam magnam crucem.
faciam quod iubes, Apollo. Sen. Fuge domum, quantum potest,
ne hic te obtundat. Mat. Fugio. amabo, adserua istunc, mi pater,
ne quo hinc abeat. sumne ego mulier misera, quae illaec audio?—
Men. Haud male, <Apollo> illanc amoui; nunc hunc impurissimum,
barbatum, tremulum Tithonum, qui cluet Cygno patre,
ita mihi imperas ut ego huius membra atque ossa atque artua
comminuam illo scipione quem ipse habet. Sen. Dabitur malum,
me quidem si attigeris aut si propius ad me accesseris.
Men. Faciam quod iubes; securim capiam ancipitem, atque hunc senem
osse fini dedolabo assulatim uiscera.
Sen. Enim uero illud praecauendumst, atque adcurandumst mihi;
sane ego illum metuo, ut minatur, ne quid male faxit mihi.
Men. Multa mi imperas, Apollo: nunc equos iunctos iubes
capere me indomitos, ferocis, atque in currum inscendere,
ut ego hunc proteram leonem uetulum, olentem, edentulum.
iam adstiti in currum, iam lora teneo, iam stimulus in manust.
agite equi, facitote sonitus ungularum appareat,
cursu celeri facite inflexa sit pedum pernicitas.
Sen. Mihin equis iunctis minare? Men. Ecce, Apollo, denuo
me iubes facere impetum in eum qui stat atque occidere.
sed quis hic est qui me capillo hinc de curru deripit?
imperium tuom demutat atque edictum Apollinis.
Sen. Eu hercle morbum acrem ac durum * di uostram fidem.
uel hic qui insanit, quam ualuit paulo prius;
ei derepente tantus morbus incidit.
ibo atque accersam medicum iam quantum potest.—

V.III
Men. Iamne isti abierunt, quaeso, ex conspectu meo,
qui me ui cogunt, ut ualidus insaniam?
quid cesso abire ad nauem, dum saluo licet?
uosque omnis quaeso, si senex reuenerit,
ne me indicetis qua platea hinc aufugerim.—
Senex Lumbi sedendo, oculi spectando dolent,
manendo medicum, dum se ex opere recipiat.
odiosus tandem uix ab aegrotis uenit.
ait se obligasse crus fractum Aesculapio,
Apollini autem brachium. nunc cogito,
utrum me dicam ducere medicum an fabrum.
atque eccum incedit. moue formicinum gradum.

V.IV
Medicus quid esse illi morbi, dixeras? narra, senex.
num laruatust aut cerritus? fac sciam.
num eum ueternus aut aqua intercus tenet?
Sen.quin ea te causa duco, ut id dicas mihi
atque illum ut sanum facias. Med. Perfacile id quidemst.
sanum futurum, mea ego id promitto fide.
Sen. Magna cum cura ego illum curari uolo.
Med.quin suspirabo plus sescenta in die:
ita ego eum cum cura magna curabo tibi.
Sen. Atque eccum ipsum hominem. obseruemus, quam rem agat.

V.u
Menaechmus Edepol ne hic dies peruorsus atque aduorsus mi optigit.
quae me clam ratus sum facere, ea omnia fecit palam
parasitus, qui me compleuit flagiti et formidinis,
meus V.Ixes, suo qui regi tantum conciuit mali.
quem ego hominem, siquidem uiuo, uita euoluam sua—
sed ego stultus sum, qui illius esse dico, quae meast:
meo cibo et sumptu educatust. anima priuabo uirum.
condigne autem haec meretrix fecit, ut mos est meretricius:
quia rogo, palla ut referatur rursum ad uxorem meam,
mihi se ait dedisse. eu edepol ne ego homo uiuo miser.
Sen. Audin quae loquitur? Med. #S# miserum praedicat. Sen. Adeas uelim.
Med. Saluos sis, Menaechme. quaeso, cur apertas brachium?
non tu scis, quantum isti morbo nunc tuo facias mali?
Men.quin tu te suspendis? Sen. Ecquid sentis? Med. quidni sentiam?
non potest haec res ellebori †iungere optinerier.
sed quid ais, Menaechme? Men. quid uis? Med. Dic mihi hoc quod te rogo:
album an atrum uinum potas? Men.quin tu is in malam crucem?
Med. Iam hercle occeptat insanire primulum. * Men.quin tu me interrogas,
purpureum panem an puniceum soleam ego esse an luteum?
soleamne esse auis squamosas, piscis pennatos? Sen. Papae,
audin tu ut deliramenta loquitur? quid cessas dare
potionis aliquid prius quam percipit insania?
Med. Mane modo, etiam percontabor alia. Sen. Occidis fabulans.
Med. Dic mihi hoc: solent tibi umquam oculi duri fieri?
Men. quid? tu me lucustam censes esse, homo ignauissime?
Med. Dic mihi: en umquam intestina tibi crepant, quod sentias?
Men. V.I satur sum, nulla crepitant; quando esurio, tum crepant.
Med. Hoc quidem edepol hau pro insano uerbum respondit mihi.
perdormiscin usque ad lucem? facilen tu dormis cubans?
Men. Perdormisco, si resolui argentum cui debeo—
qui te Iuppiter dique omnes, percontator, perduint.
Med. Nunc homo insanire occeptat: de illis uerbis caue tibi.
Sen. Immo Nestor nunc quidem est de uerbis, praeut dudum fuit;
nam dudum uxorem suam esse aiebat rabiosam canem.
Men. quid, ego? Sen. Dixti insanus, inquam. Men. Egone? Sen. Tu istic, qui mihi
etiam me iunctis quadrigis minitatu's prosternere.
egomet haec te uidi facere, egomet haec ted arguo.
Men. At ego te sacram coronam surrupuisse Ioui scio,
et ob eam rem in carcerem ted esse compactum scio,
et postquam es emissus, caesum uirgis sub furca scio;
tum patrem occidisse et matrem uendidisse etiam scio.
satin haec pro sano male dicta male dictis respondeo?
Sen. Obsecro hercle, medice, propere, quidquid facturu's, face.
non uides hominem insanire? Med. Scin quid facias optimum est?
ad me face uti deferatur. Sen. Itane censes? Med.quippini?
ibi meo arbitratu potero curare hominem. Sen. Age ut lubet.
Med. Elleborum potabis faxo aliquos uiginti dies.
Men. At ego te pendentem fodiam stimulis triginta dies.
Med. I, arcesse homines, qui illunc ad me deferant. Sen. Quot sunt satis?
Med. Proinde ut insanire uideo, quattuor, nihilo minus.
Sen. Iam hic erunt. asserua tu istunc, medice. Med. Immo ibo domum,
ut parentur quibus paratis opus est. tu seruos iube
hunc ad me ferant. Sen. Iam ego illic faxo erit. Med. Abeo. Sen. Vale.—
Men. Abiit socerus, abiit medicus. [nunc] solus sum. pro Iuppiter,
quid illuc est quod med hisce homines insanire praedicant?
nam equidem, postquam gnatus sum, numquam aegrotaui unum diem,
neque ego insanio neque pugnas neque ego litis coepio.
saluus saluos alios uideo, noui homines, adloquor.
an illi perperam insanire me aiunt, ipsi insaniunt?
quid ego nunc faciam? domum ire cupio: uxor non sinit;
huc autem nemo intromittit. nimis prouentum est nequiter.
hic ero usque: ad noctem saltem, credo, intromittar domum.

V.VI
Messenio Spectamen bono seruo id est, qui rem erilem
procurat, uidet, collocat cogitatque,
ut absente ero rem eri diligenter
tutetur, quam si ipse adsit aut rectius.
tergum quam gulam, crura quam uentrem oportet
potiora esse, cui cor modeste situmst.
recordetur id, qui nihili sunt, quid eis preti
detur ab suis eris, ignauis, improbis uiris:
uerbera compedes
molae, [magna] lassitudo fames frigus durum,
haec pretia sunt ignauiae.
id ego male malum metuo: propterea bonum esse certumst potius quam malum;
nam magis multo patior facilius uerba: uerbera ego odi,
nimioque edo lubentius molitum, quam molitum praehibeo.
propterea eri imperium exsequor, bene et sedate seruo id;
atque mihi id prodest.
alii ita ut in rem esse ducunt, sint: ego ita ero ut me esse oportet;
metum mihi adhibeam, culpam abstineam, ero ut omnibus in locis sim praesto:
[serui, qui cum culpa carent metuont, solent esse eris utibiles.
nam illi, qui nil metuont, postquam malum promeriti, tunc ei metuont.]
metuam haud multum. prope est quando erus ob facta pretium exsoluet.
<eo> ego exemplo seruio, tergi ut in rem esse arbitror.
postquam in tabernam uasa et seruos conlocaui, ut iusserat,
ita uenio aduersum. nunc foris pultabo, adesse ut me sciat,
† neque uirum ex hoc saltu damni saluom ut educam foras.
sed metuo, ne sero ueniam depugnato proelio.

V.VII
Senex Per ego uobis deos atque homines dico, ut imperium meum
sapienter habeatis curae, quae imperaui atque impero:
facite illic homo iam in medicinam ablatus sublimen siet,
nisi quidem uos uostra crura aut latera nihili penditis.
caue quisquam, quod illic minitetur, uostrum flocci fecerit.
quid statis? quid dubitatis? iam sublimen raptum oportuit.
ego ibo ad medicum: praesto ero illi, cum uenietis. Men. Occidi,
quid hoc est negoti? quid illisce homines ad me currunt, opsecro?
quid uoltis uos? quid quaeritatis? quid me circumsistitis?
quo rapitis me? quo fertis me? perii, opsecro uestram fidem,
Epidamnienses, subuenite, ciues. quin me mittitis?
Mess. Pro di immortales, obsecro, quid ego oculis aspicio meis?
erum meum indignissime nescio qui sublimen ferunt.
Men. Ecquis suppetias mihi audet ferre? Mess. Ego, ere, audacissime.
o facinus indignum et malum, Epidamnii ciues, erum
meum hic in pacato oppido luci deripier in uia,
qui liber ad uos uenerit.
mittite istunc. Men. Obsecro te, quisquis es, operam mihi ut des,
neu sinas in me insignite fieri tantam iniuriam.
Mess. Immo et operam dabo et defendam et subuenibo sedulo.
numquam te patiar perire, me perirest aequius.
eripe oculum isti, ab umero qui tenet, ere, te obsecro.
hisce ego iam sementem in ore faciam pugnosque obseram.
maximo hodie malo hercle uostro istunc fertis. mittite.
Men. Teneo ego huic oculum. Mess. Face ut oculi locus in capite appareat.
uos scelesti, uos rapacis, uos praedones. Lorarii. Periimus.
obsecro hercle. Mess. Mittite ergo. Men. quid me uobis tactiost?
pecte pugnis. Mess. Agite abite, fugite hinc in malam crucem.
em tibi etiam: quia postremus cedis, hoc praemi feres.
nimis bene ora commetaui atque ex mea sententia.
edepol, ere, ne tibi suppetias temperi adueni modo.
Men. At tibi di semper, adulescens, quisquis es, faciant bene.
nam absque te esset, hodie numquam ad solem occasum uiuerem.
Mess. Ergo edepol, si recte facias, ere, med emittas manu.
Men. Liberem ego te? Mess. Verum, quandoquidem, ere, te seruaui. Men. quid est?
adulescens, erras. Mess. quid, erro? Men. Per Iouem adiuro patrem,
med erum tuom non esse. Mess. Non taces? Men. Non mentior;
nec meus seruos umquam tale fecit quale tu mihi.
Mess. Sic sine igitur, si tuom negas me esse, abire liberum.
Men. Mea quidem hercle causa liber esto atque ito quo uoles.
Mess. Nempe iubes? Men. Iubeo hercle, si quid imperi est in te mihi.
Mess. Salue, mi patrone. cum tu liber es, Messenio,
gaudeo. credo hercle uobis. sed, patrone, te obsecro,
ne minus imperes mihi quam cum tuos seruos fui.
apud ted habitabo et quando ibis, una tecum ibo domum.
Men. Minime. Mess. Nunc ibo in tabernam, uasa atque argentum tibi
referam. recte est obsignatum in uidulo marsuppium
cum uiatico: id tibi iam huc adferam. Men. Adfer strenue.
Mess. Saluom tibi ita ut mihi dedisti reddibo. hic me mane.—
Men. Nimia mira mihi quidem hodie exorta sunt miris modis:
alii me negant eum esse qui sum, atque excludunt foras
* * *
uel ille qui se petere argentum modo, qui seruom se meum
esse aiebat, <meus seruator,> quem ego modo emisi manu;
is ait se mihi allaturum cum argento marsuppium:
id si attulerit, dicam ut a me abeat liber quo uolet,
ne tum, quando sanus factus sit, a me argentum petat.
socer et medicus me insanire aiebant. quid sit, mira sunt.
haec nihilo esse mihi uidentur setius quam somnia.
nunc ibo intro ad hanc meretricem, quamquam suscenset mihi,
si possum exorare ut pallam reddat, quam referam domum.—

V.VIIi
Menaechmus (sosicles) Men hodie usquam conuenisse te, audax, audes dicere,
postquam aduorsum mi imperaui ut huc uenires? Messenioquin modo
erupui, homines quom ferebant te sublimen quattuor,
apud hasce aedis. tu clamabas deum fidem atque hominum omnium,
quom ego accurro teque eripio ui pugnando ingratiis.
ob eam rem, quia te seruaui, me amisisti liberum.
cum argentum dixi me petere et uasa, tu quantum potest
praecucurristi obuiam, ut quae fecisti infitias eas.
#SOS# liberum ego te iussi abire? Mess. Certo. #SOS# quin certissimumst,
mepte potius fieri seruom, quam te umquam emittam manu.

V.Ix
Menaechmus #S# uoltis per oculos iurare, nihilo hercle ea causa magis
facietis, ut ego hodie abstulerim pallam et spinter, pessumae.
Mes. Pro di immortales, quid ego uideo? #S# quid uides? Mes. Speculum tuom.
#SOS# quid negoti est? Mes. Tuast imago. tam consimilest quam potest.
#SOS# pol profecto haud est dissimilis, meam quom formam noscito.
Men. O adulescens, salue, qui me seruauisti, quisquis es.
Mess. Adulescens, quaeso hercle eloquere tuom mihi nomen, nisi piget.
Men. Non edepol ita promeruisti de me, ut pigeat, quae uelis
<obsequi>. mihi est Menaechmo nomen. #SOS# immo edepol mihi.
Men. Siculus sum Syracusanus. #SOS# eadem urbs et patria est mihi.
Men. quid ego ex te audio? #SOS# hoc quod res est. Mess. Noui equidem hunc: erus est meus.
ego quidem huius seruos sum, sed med esse huius credidi.
ego hunc censebam te esse, huic etiam exhibui negotium.
quaeso ignoscas, si quid stulte dixi atque imprudens tibi.
#SOS# delirare mihi uidere: non commeministi, simul
te hodie mecum exire ex naui? Mess. Enim uero aequom postulas.
tu erus es: tu seruom quaere. tu salueto: tu uale.
hunc ego esse aio Menaechmum. Men. At ego me. #SOS# Quae haec fabulast?
tu es Menaechmus? Men. #M# esse dico, Moscho prognatum patre.
#SOS# tun meo patre es prognatus? Men. Immo equidem, adulescens, meo;
tuom tibi neque occupare neque praeripere postulo.
Mess. Di immortales, spem insperatam date mihi quam suspicor.
nam nisi me animus fallit, hi sunt gemini germani duo.
nam et patriam et patrem conmemorant pariter qui fuerint sibi.
seuocabo erum. Menaechme. Men. #SOS# quid uis? Mess. Non ambos uolo,
sed uter uostrorum est aduectus mecum naui. Men. Non ego.
#SOS# at ego. Mess. Te uolo igitur. huc concede. #SOS# concessi. quid est?
Mess. Illic homo aut sycophanta aut geminus est frater tuos.
nam ego hominem hominis similiorem numquam uidi alterum.
neque aqua aquae nec lacte est lactis, crede mi, usquam similius,
quam hic tui est, tuque huius autem; post eandem patriam ac patrem
memorat. meliust nos adire atque hunc percontarier.
#SOS# hercle qui tu me admonuisti recte, et habeo gratiam.
perge operam dare, obsecro hercle; liber esto, si inuenis
hunc meum fratrem esse. Mess. Spero. #SOS# et ego item spero fore.
Mess. quid ais tu? Menaechmum, opinor, te uocari dixeras.
Men. Ita uero. Mess. Huic item Menaechmo nomen est. in Sicilia
te Syracusis natum esse dixti: <et> hic natust ibi.
Moschum tibi patrem fuisse dixti: huic itidem fuit.
nunc operam potestis ambo mihi dare et uobis simul.
Men. Promeruisti ut ne quid ores quod uelis, quin impetres.
tam quasi me emeris argento, liber seruibo tibi.
Mess. Spes mihi est, uos inuenturum fratres germanos duos
geminos, una matre natos et patre uno uno die.
Men. Mira memoras. utinam efficere quod pollicitu's possies.
Mess. Possum. sed nunc agite uterque id quod rogabo dicite.
Men. V.I lubet, roga: respondebo. nil reticebo quod sciam.
Mess. Est tibi nomen Menaechmo? Men. Fateor. Mess. Est itidem tibi?
#SOS# est. Mess. Patrem fuisse Moschum tibi ais? Men. Ita uero. #SOS# et mihi.
Mess. Esne tu Syracusanus? Men. Certo. Mess. quid tu? #SOS# quippini?
Mess. Optime usque adhuc conueniunt signa. porro operam date.
quid longissime meministi, dic mihi, in patria tua?
Men. Cum patre ut abii Tarentum ad mercatum, postea
inter homines me deerrare a patre atque inde auehi.
#SOS# iuppiter supreme, serua me. Mess. quid clamas? quin taces?
quot eras annos gnatus, quom te pater a patria auehit?
Men. Septuennis: nam tunc dentes mihi cadebant primulum.
neque patrem umquam postilla uidi. Mess. quid? uos tum patri
filii quot eratis? Men. Vt nunc maxime memini, duo.
Mess. Vter eratis, tun an ille, maior? Men. Aeque ambo pares.
Mess.qui id potest? Men. Gemini ambo eramus. #SOS# di me seruatum uolunt.
Mess. #S# interpellas, ego tacebo potius. #SOS# taceo. Mess. Dic mihi:
uno nomine ambo eratis? Men. Minime. nam mihi hoc erat,
quod nunc est, Menaechmo: illum tum uocabant Sosiclem.
#SOS# signa adgnoui, contineri quin complectar non queo.
mi germane gemine frater, salue. ego sum Sosicles.
Men. Quo modo igitur post Menaechmo nomen est factum tibi?
#SOS# postquam ad nos renuntiatum est te * et patrem esse mortuom,
auos noster mutauit: quod tibi nomen est, fecit mihi.
Men. Credo ita esse factum ut dicis. sed mi hoc responde. #SOS# Roga.
Men. quid erat nomen nostrae matri? #SOS# teuximarchae. Men. Conuenit.
o salue, insperate multis annis post quem conspicor.
#SOS# frater, et tu, quem ego multis miseriis laboribus
usque adhuc quaesiui quemque ego esse inuentum gaudeo.
Mess. Hoc erat, quod haec te meretrix huius uocabat nomine:
hunc censebat te esse, credo, quom uocat te ad prandium.
Men. Namque edepol iussi hic mihi hodie prandium appararier,
clam meam uxorem, quoi pallam surrupui dudum domo,
eam dedi huic. #S# hanc, dicis, frater, pallam, quam ego habeo? #M# <Haec east.>
quo modo haec ad te peruenit? #SOS# meretrix huc ad prandium
me abduxit, me sibi dedisse aiebat. prandi perbene,
potaui atque accubui scortum, pallam et aurum hoc <abstuli>.
Men. Gaudeo edepol, si quid propter me tibi euenit boni.
nam illa quom te ad se uocabat, memet esse credidit.
Mess. Numquid me morare quin ego liber, ut iusti, siem?
Men. Optimum atque aequissimum orat, frater: fac causa mea.
#SOS# liber esto. Men. Quom tu es liber, gaudeo, Messenio.
Mess. Sed meliorest opus auspicio, ut liber perpetuo siem.
#SOS# Quoniam haec euenerunt, frater, nostra ex sententia,
in patriam redeamus ambo. Men. Frater, faciam, ut tu uoles.
auctionem hic faciam et uendam quidquid est. nunc interim
eamus intro, frater. #SOS# fiat. Mess. Scitin quid ego uos rogo?
#M# quid? Mes. Praeconium mi ut detis. #M# dabitur. Mes. Ergo nunciam
uis conclamari auctionem fore? Men. Equidem die septimi.
Mess. Auctio fiet Menaechmi mane sane septimi.
uenibunt serui, supellex, fundi, aedes, omnia.
uenibunt quiqui licebunt, praesenti pecunia.
uenibit uxor quoque etiam, si quis emptor uenerit.
uix credo tota auctione capiet † quinquagesies.
nunc, spectatores, ualete et nobis clare plaudite.

MERCATOR
I.I
Charinus Duas res simul nunc agere decretumst mihi:
et argumentum et meos amores eloquar.
non ego item facio ut alios in comoediis
<ui> uidi amoris facere, qui aut nocti aut die
aut soli aut lunae miserias narrant suas:
quos pol ego credo humanas querimonias
non tanti facere, quid uelint quid non uelint;
uobis narrabo potius meas nunc miserias.
graece haec uocatur Emporos Philemonis,
eadem Latine Mercator Macci Titi.
pater ad mercatum hinc me meus misit Rhodum;
biennium iam factum est, postquam abii domo.
ibi amare occepi forma eximia mulierem.
sed ea ut sim implicitus dicam, si operaest auribus
atque aduortendum ad animum adest benignitas.
et hoc parum hercle more amatorum institi:
†per mea per conatus sum uos sumque inde exilico.
nam amorem haec cuncta uitia sectari solent,
cura aegritudo nimiaque elegantia,
[haec non modo illum qui amat, sed quemque attigit
magno atque solido multat infortunio,
nec pol profecto quisquam sine grandi malo
praequam res patitur studuit elegantiae.
sed amori accedunt etiam haec, quae dixi minus:
insomnia, aerumna, error, terror et fuga,
ineptia stultitiaque adeo et temeritas,
incogitantia excors, immodestia,
petulantia et cupiditas, maleuolentia,
inertia, auiditas, desidia, iniuria,
inopia, contumelia et dispendium,]
multiloquium: parumloquium hoc ideo fit quia,
quae nihil attingunt ad rem nec sunt usui,
tam amator profert saepe aduorso tempore;
hoc pauciloquium rursum idcirco praedico,
quia nullus umquam amator adeost callide
facundus, quae in rem sint suam ut possit loqui.
nunc uos mi irasci ob multiloquium non decet:
eodem quo amorem Venus mi hoc legauit die.
illuc reuorti certumst, conata eloquar.
principio <ut ex> ephebis aetate exii
atque animus studio amotus puerilist meus,
amare ualide coepi hinc meretricem: ilico
res exulatum ad illam clam abibat patris.
leno importunus, dominus eius mulieris,
ui summa ut quicque poterat rapiebat domum.
obiurigare pater haec noctes et dies,
perfidiam, iniustitiam lenonum expromere;
lacerari ualide suam rem, illius augerier.
summo haec clamore; interdum mussans conloqui:
abnuere, negitare adeo me natum suom.
conclamitare tota urbe et praedicere,
omnes tenerent mutuitanti credere.
amorem multos inlexe in dispendium:
intemperantem, non modestum, iniurium
trahere, exhaurire me quod quirem ab se domo;
ratione pessuma a me ea quae ipsus optuma
omnis labores inuenisset perferens,
in amoribus diffunditari ac didier.
conuicium tot me annos iam se pascere;
quod nisi puderet, ne luberet uiuere.
sese extemplo ex ephebis postquam excesserit,
non, ut ego, amori neque desidiae in otio
operam dedisse, neque potestatem sibi
fuisse; adeo arte cohibitum esse <se> a patre:
multo opere immundo rustico se exercitum,
neque nisi quinto anno quoque †positum uisere
urbem, atque extemplo inde, ut spectauisset peplum,
rus rusum confestim exigi solitum a patre.
ibi multo primum sese familiarium
laborauisse, quom haec pater sibi diceret:
'tibi aras, tibi occas, tibi seris, tibi idem metis,
tibi denique iste pariet laetitiam labos.'
postquam recesset uita patrio corpore,
agrum se uendidisse atque ea pecunia
nauem, metretas quae trecentas tolleret,
parasse atque ea se mercis mercatum undique,
adeo dum, quae tum haberet, peperisset bona;
me idem decere, si ut deceret me forem.
ego me ubi inuisum meo patri esse intellego
atque odio me esse quoi placere aequom fuit,
amens amansque ut animum offirmo meum,
dico esse iturum me mercatum, si uelit:
amorem missum facere me, dum illi obsequar.
agit gratias mi atque ingenium adlaudat meum;
sed mea promissa non neglexit persequi.
aedificat nauem cercurum et mercis emit,
parata naui imponit, praeterea mihi
talentum argenti ipsus sua adnumerat manu;
seruom una mittit, qui olim puero paruolo
mihi paedagogus fuerat, quasi uti mihi foret
custos. his sic confectis nauem soluimus.
Rhodum uenimus, ubi quas merces uexeram
omnis ut uolui uendidi ex sententia.
lucrum ingens facio praeterquam mihi meus pater
dedit aestimatas merces: ita peculium
conficio grande. sed dum in portu illi ambulo,
hospes me quidam adgnouit, ad cenam uocat.
uenio, decumbo acceptus hilare atque ampliter.
discubitum noctu ut imus, ecce ad me aduenit
mulier, qua mulier alia nullast pulchrior;
ea nocte mecum illa hospitis iussu fuit.
uosmet uidete quam mihi ualde placuerit:
postridie hospitem adeo, oro ut uendat mihi,
dico eius pro meritis gratum me et munem fore.
quid uerbis opus est? emi, atque aduexi heri.
eam me aduexisse nolo resciscat pater.
modo eam reliqui ad portum in naui et seruolum.
sed quid currentem seruom a portu conspicor,
quem naui abire uetui? timeo quid siet.

I.II
Acanthio Ex summis opibus uiribusque usque experire, nitere,
erus ut minor opera tua seruetur: agedum, Acanthio,
abige abs te lassitudinem, caue pigritiae praeuerteris.
simul enicat suspiritus (uix suffero hercle anhelitum),
simul autem plenis semitis qui aduersum eunt: aspellito,
detrude, deturba in uiam. haec disciplina hic pessumast:
currenti properanti haud quisquam dignum habet decedere.
ita tres simitu res agendae sunt, quando unam occeperis:
et currendum et pugnandum et autem iurigandum est in uia.
#CHAR# quid illuc est quod ille tam expedite exquirit cursuram sibi?
curaest, negoti quid sit aut quid nuntiet. Acan. Nugas ago.
quam restito, tam maxime res in periclo uortitur.
#CHAR# mali nescio quid nuntiat. Acan. Genua hunc cursorem deserunt;
perii, seditionem facit lien, occupat praecordia,
perii, animam nequeo uertere, nimis nihili tibicen siem.
[Char. At tu edepol sume laciniam atque absterge sudorem tibi.]
numquam edepol omnes balineae mi hanc lassitudinem eximent.
domin an foris dicam esse erum Charinum? Char. Ego animi pendeo.
quid illud sit negoti lubet scire, ex hoc metu ut eximar.
Acan. at etiam asto? at etiam cesso foribus facere hisce assulas?
aperite aliquis. ubi Charinus est erus? domin est an foris?
num quisquam adire ad ostium dignum arbitratur? Char. Ecce me,
Acanthio, quem quaeris. Acan. Nusquamst disciplina ignauior.
#CHAR# Quae te malae res agitant? Acan. Multae, ere, te atque me.
#CHAR# quid est negoti? Acan. Periimus.
#CHAR# principium <id> inimicis dato.
Acan. At tibi sortito id optigit.
#CHAR# loquere id negoti quidquid est. Acan. Placide, uolo adquiescere.
tua causa rupi ramites, iam dudum sputo sanguinem.
#CHAR# Resinam ex melle Aegyptiam uorato, saluom feceris.
Acan. At edepol tu calidam picem bibito, aegritudo abscesserit.
#CHAR# hominem ego iracundiorem quam te noui neminem.
Acan. At ego maledicentiorem quam te noui neminem.
#CHAR# sin saluti quod tibi esse censeo, id consuadeo?
Acan. Apage istiusmodi salutem, <cum> cruciatu quae aduenit.
#CHAR# dic mihi, an boni quid usquamst, quod quisquam uti possiet
sine malo omni, aut ne laborem capias cum illo uti uoles?
Acan. Nescio ego istaec: philosophari numquam didici neque scio.
ego bonum, malum quo accedit, mihi dari haud desidero.
Ch. Cedo tuam mihi dexteram, agedum, Acanthio. Ac. Em dabitur, tene.
#CHAR# Vin tu te mihi obsequentem esse an neuis? Acan. Opera licet
experiri, qui me rupi causa currendo tua,
ut quae scirem scire actutum tibi liceret. Char. Liberum
caput tibi faciam <cis> paucos mensis. Acan. Palpo percutis.
#CHAR# egon ausim tibi usquam quicquam facinus falsum proloqui?
quin iam prius quam sum elocutus, scis si mentiri uolo. Ac. Ah,
lassitudinem hercle uerba tua mihi addunt, enicas.
Ch. Sicine mi obsequens es? Ac. quid uis faciam? Ch. Tun? id quod uolo.
Ac. quid <id> est igitur quod uis? Ch. Dicam. Ac. Dice. Ch. At enim placide uolo.
Acan. Dormientis spectatores metuis ne ex somno excites?
#CHAR# Vae tibi. Acan. Tibi equidem a portu adporto hoc—Char. quid fers? dic mihi.
Acan. Vim metum, cruciatum curam, iurgiumque atque inopiam.
#CHAR# perii, tu quidem thensaurum huc mi adportauisti mali.
nullus sum. Ac. Immo es—Ch. Scio iam, miserum dices tu. Ac. Dixi ego tacens.
#CHAR# quid istuc est mali? Acan. Ne rogites, maxumum infortunium est.
#CHAR# obsecro, dissolue iam me; nimis diu animi pendeo.
Acan. Placide, multa exquirere etiam prius uolo quam uapulem.
#CHAR# hercle uero uapulabis, nisi iam loquere aut hinc abis.
Acan. Hoc sis uide, ut palpatur. nullust, quando occepit, blandior.
#CHAR# obsecro hercle oroque ut istuc quid sit actutum indices,
quandoquidem mihi supplicandum seruolo uideo meo.
Ac. Tandem indignus uideor? Char. Immo dignus. Ac. Equidem credidi.
#CHAR# obsecro, num nauis periit? Acan. Saluast nauis, ne time.
Ch. quid alia armamenta? Ac. Salua et sana sunt. Ch.quin tu expedis
quid siet quod me per urbem currens quaerebas modo.
Acan. Tu quidem ex ore orationem mi eripis. Char. Taceo. Acan. Tace.
credo, si boni quid ad te nuntiem, instes acriter,
qui nunc, quom malum audiendumst, flagitas me ut eloquar.
#CHAR# obsecro hercle te, istuc ut tu mihi malum facias palam.
Ac. Eloquar, quandoquidem me oras. tuos pater—Ch. quid meus pater?
Acan. Tuam amicam—Char. quid eam? Acan. Vidit. Char. Vidit? uae misero mihi.
[hoc quod te rogo responde. Acan.quin tu, si quid uis, roga.]
Ch.qui potuit uidere? Ac. Oculis. Ch. Quo pacto? Ac. Hiantibus.
#CHAR# in hinc dierectus? nugare in re capitali mea.
Acan.qui, malum, ego nugor, si tibi quod me rogas respondeo?
#CHAR# certen uidit? Acan. Tam hercle certe quam ego te aut tu me uides.
#CHAR# ubi eam uidit? Acan. Intus intra nauem, ut prope astitit;
et cum ea confabulatust. Char. Perdidisti me, pater.
eho tu, eho tu, quin cauisti ne eam uideret, uerbero?
quin, sceleste, abstrudebas, ne eam conspiceret pater?
Acan.quia negotiosi eramus nos nostris negotiis:
armamentis complicandis [et] componendis studuimus.
dum haec aguntur, lembo aduehitur tuos pater pauxillulo,
neque quisquam hominem conspicatust, donec in nauem subit.
#CHAR# nequiquam, mare, subterfugi a tuis tempestatibus:
equidem me iam censebam esse in terra atque in tuto loco,
uerum uideo med ad saxa ferri saeuis fluctibus.
loquere porro, quid sit actum. Acan. Postquam aspexit mulierem,
rogitare occepit cuia esset. Char. quid respondit? Acan. Ilico
occucurri atque interpello, matri te ancillam tuae
emisse illam. Char. Visun est tibi credere id? Acan. Etiam rogas?
sed scelestus subigitare occepit. Char. Illamne, obsecro?
Acan. Mirum quin me subigitaret. Char. Edepol cor miserum meum,
quod guttatim contabescit, quasi in aquam indideris salem.
perii. Acan. Em istuc unum uerbum dixisti uerissimum.
stultitia istaec est. Char. quid faciam? credo, non credet pater,
si illam matri meae <me> emisse dicam; post autem mihi
scelus uidetur, me parenti proloqui mendacium.
neque ille credet, neque credibile est forma eximia mulierem,
eam me emisse ancillam matri. Acan. Non taces, stultissime?
credet hercle, nam credebat iam mihi. Char. Metuo miser,
ne patrem prehendat, ut sit gesta res, suspicio.
hoc quod te rogo responde <quaeso>. Acan. Quaeso quid rogas?
#CHAR# num esse amicam suspicari uisus est? Acan. Non uisus est.
quin quicque ut dicebam mihi credebat. Char. Verum, ut tibi quidem
uisus est. Acan. Non, sed credebat. Char. Vae mihi misero, nullus sum.
sed quid ego hic in lamentando pereo, ad nauem non eo?
sequere. Acan. #S# istac ibis, commodum obuiam uenies patri;
postea aspiciet te timidum esse atque exanimatum: ilico
retinebit, rogitabit unde illam emeris, quanti emeris:
timidum temptabit te. Char. Hac ibo potius. iam censes patrem
abiisse a portu? Acan.quin ea ego huc praecucurri gratia,
ne te opprimeret imprudentem atque electaret. Char. Optime.—

II.I
Demipho Miris modis di ludos faciunt hominibus
mirisque exemplis somnia in somnis danunt.
uelut ego nocte hac quae praeteriit proxuma
in somnis egi satis et fui homo exercitus.
mercari uisus mihi sum formosam capram;
ei ne noceret quam domi ante habui capram
neu discordarent, si ambae in uno essent loco,
posterius quam mercatus fueram, uisus sum
in custodelam simiae concredere.
ea simia adeo post haud multo ad me uenit,
male mihi precatur et facit conuicium:
ait sese illius opera atque aduentu caprae
flagitium et damnum fecisse haud mediocriter;
dicit capram, quam dederam seruandam sibi,
suae uxoris dotem ambedisse oppido.
mi illud uideri mirum, ut una illaec capra
uxoris simiai dotem ambederit.
instare factum simia, atque hoc denique
respondet, ni properem illam ab sese abducere,
ad me domum intro ad uxorem ducturum meam.
atque oppido hercle bene uelle illi uisus sum,
ast non habere cui commendarem capram;
quo magis quid facerem cura cruciabar miser.
interea ad me haedus uisust adgredirier,
infit mihi praedicare, sese ab simia
capram abduxisse, et coepit inridere me;
ego enim lugere atque abductam illam aegre pati.
hoc quam ad rem credam pertinere somnium,
nequeo inuenire; nisi capram illam suspicor
iam me inuenisse quae sit aut quid uoluerit.
ad portum hinc abii mane cum luci simul;
postquam id quod uolui transegi, atque ego conspicor
nauem ex Rhodo quast heri aduectus filius;
conlibitumst illuc mihi nescio qui uisere:
inscendo in lembum atque ad nauem deuehor.
atque ego illi aspicio forma eximia mulierem,
filius quam aduexit meus matri ancillam suae.
quam ego postquam aspexi, non ita amo ut sani solent
homines, sed eodem pacto ut insani solent.
amaui hercle equidem ego olim in adulescentia,
uerum ad hoc exemplum numquam, ut nunc insanio.
unum quidem hercle iam scio, periisse me;
uosmet uidete ceterum quanti siem.
nunc hoc profecto sic est: haec illast capra;
uerum hercle simia illa atque haedus mihi malum
adportant, atque eos esse quos dicam hau scio.
sed conticiscam, nam eccum it uicinus foras.

II.II

Lysimachus Profecto ego illunc hircum castrari uolo,
ruri qui uobis exhibet negotium.
#DEM# nec omen illud mihi nec auspicium placet.
quasi hircum metuo ne uxor me castret mea.
[atque illius haec nunc simiae partis ferat.]
#LYS# i tu hinc ad uillam atque istos rastros uilico
Pisto ipsi facito coram ut tradas in manum.
uxori facito ut nunties, negotium
mihi esse in urbe, ne me exspectet; nam mihi
tris hodie litis iudicandas dicito.
ei, et hoc memento dicere. Seruus Numquid amplius?
#LYS# tantumst. Dem. Lysimache, salue. Lys. Euge, Demipho,
salueto. quid agis? quid fit? Dem. Quod miserrumus.
#LYS# di melius faxint. Dem. Di hoc quidem faciunt. Lys. quid est?
#DEM# dicam, si uideam tibi esse operam aut otium.
#LYS# Quamquam negotiumst, si quid uis, Demipho,
non sum occupatus umquam amico operam dare.
#DEM# benignitatem tuam mi experto praedicas.
quid tibi ego aetatis uideor? Lys. Acherunticus,
senex uetus, decrepitus. Dem. Peruorse uides.
puer sum, Lysimache, septuennis. Lys. Sanun es,
qui puerum te esse dicas? Dem. Vera praedico.
#LYS# modo hercle in mentem uenit, quid tu diceres:
senex quom extemplo est, iam nec sentit nec sapit,
aiunt solere eum rusum repuerascere.
#DEM# immo bis tanto ualeo quam ualui prius.
#LYS# bene hercle factum, et gaudeo. Dem. Immo si scias,
oculis quoque etiam plus iam uideo quam prius.
#LYS# benest. Dem. Malae rei dico. Lys. Iam istuc non benest.
#DEM# sed ausimne ego tibi eloqui fideliter?
#LYS# audacter. Dem. Animum aduorte. Lys. Fiet sedulo.
#DEM# hodie ire in ludum occepi litterarium,
Lysimache. ternas scio iam. Lys. quid ternas? Dem. Amo.
#LYS# tun capite cano amas, senex nequissime?
#DEM# si canum seu istuc rutilum siue atrumst, amo.
#LYS# ludificas nunc tu me hic, opinor, Demipho.
#DEM# decide collum stanti, si falsum loquor;
uel, ut scias me amare, cape cultrum ac seca
digitum uel aurem uel tu nasum uel labrum:
si mouero me seu secari sensero,
Lysimache, auctor sum ut me amando enices.
#LYS# si umquam uidistis pictum amatorem, em illic est.
nam meo quidem animo uetulus decrepitus senex
tantidemst quasi sit signum pictum in pariete.
#DEM# nunc tu me, credo, castigare cogitas.
#LYS# egon te? Dem. Nihil est iam quod tu mihi suscenseas:
fecere tale ante alii spectati uiri.
humanum amarest, humanum autem ignoscerest:
ne sis me obiurga, hoc non uoluntas me impulit.
#LYS# quin non obiurgo. Dem. At ne deteriorem tamen
hoc facto ducas. Lys. Egon te? ah, ne di siuerint.
D. Vide sis modo etiam. L. Visumst. D. Certen? Lys. Perdis me.
hic homo ex amore insanit. numquid uis? Dem. Vale.
#LYS# ad portum propero, nam ibi mihi negotium est.
#DEM# bene ambulato. Lys. Bene uale.—Dem. Bene sit tibi.
quin mihi quoque etiamst ad portum negotium.
nunc adeo ibo illuc. sed optume gnatum meum
uideo eccum. opperiar hominem. hoc nunc mihi uiso opust,
huic persuadere quo modo potis siem,
ut illam uendat neue det matri suae;
nam ei dono aduexe audiui. sed praecauto opust,
ne hic illam me animum adiecisse aliqua sentiat.

II.III

Charinus Homo me miserior nullust aeque, opinor,
neque aduorsa cui plura sint sempiterna;
satin quidquid est, quam rem agere occepi,
proprium nequit mihi euenire quod cupio?
ita mihi mala res aliqua obicitur,
bonum quae meum comprimit consilium.
miser amicam mihi paraui, animi causa, pretio † eripui,
ratus clam patrem <me> meum posse habere:
is resciuit et uidit, et perdidit me;
neque is cum roget quid loquar cogitatumst,
ita animi decem in pectore incerti certant.
nec quid corde nunc consili capere possim
scio, tantus cum cura meost error animo,
dum serui mei perplacet mihi consilium,
dum rursum haud placet nec pater potis uidetur
induci ut putet matri ancillam emptam esse illam.
nunc si dico ut res est atque illam mihi me
emisse indico, quem ad modum existumet me?
atque illam abstrahat, trans mare hinc uenum asportet;
scio saeuos quam sit, domo doctus. igitur
hocine est amare? arare mauelim, quam sic amare.
iam hinc olim inuitum domo extrusit ab se,
mercatum ire iussit: ibi hoc malum ego inueni.
ubi uoluptatem aegritudo uincat, quid ibi inest amoeni?
nequiquam abdidi, abscondidi, abstrusam habebam:
muscast meus pater, nil potest clam illum haberi,
nec sacrum nec tam profanum quicquam est, quin ibi ilico adsit.
nec, qui rebus meis confidam mi ulla spes in corde certast.
#DEM# quid illuc est quod solus secum fabulatur filius?
sollicitus mihi nescio qua re uidetur. Char. Attatae,
meus pater hic quidem est quem uideo. ibo, adloquar. quid fit, pater?
#DEM. unde incedis, quid festinas, gnate mi? Char. Recte, pater.
#DEM# ita uolo, sed istuc quid est, tibi quod commutatust color?
numquid tibi dolet? Char. Nescio quid meo animost aegre, pater.
poste hac nocte non quieui satis mea ex sententia.
#DEM# [Per mare ut uectu's, nunc oculi terram mirantur tui.
Ch. Magis opinor—D. Id est profecto; uerum actutum abscesserit.]
ergo edepol palles. si sapias, eas ac decumbas domi.
#CHAR# otium non est: mandatis rebus praeuorti uolo.
#DEM# cras agito, perendie agito. Char. Saepe ex te audiui, pater:
rei mandatae omnis sapientis primum praeuorti decet.
#DEM# age igitur; nolo aduorsari tuam aduorsum sententiam.
#CHAR# saluos sum, siquidem isti dicto solida et perpetuast fides.
#DEM# quid illuc est quod ille a me solus se in consilium seuocat?
[iam] non uereor ne illam me amare hic potuerit resciscere;
quippe haud etiam quicquam inepte feci, amantes ut solent.
#CHAR# Res adhuc quidem hercle in tutost, nam hunc nescire sat scio
de illa amica; quod si sciret, esset alia oratio.
D.quin ego hunc adgredior de illa? Ch.quin ego hinc me amolior?
eo ego, ut quae mandata amicus amicis tradam. Dem. Immo mane;
paucula etiam sciscitare prius uolo. Char. Dic quid uelis.
#DEM# Vsquene ualuisti? Char. Perpetuo recte, dum quidem illic fui;
uerum in portum huc ut sum aduectus, nescio qui animus mihi dolet.
#DEM# nausea edepol factum credo; uerum actutum abscesserit.
sed quid ais? ecquam tu aduexti tuae matri ancillam e Rhodo?
#CHAR# aduexi. Dem. quid? ea ut uidetur mulier? Ch. Non edepol mala.
#DEM# Vt moratast? Char. Nullam uidi melius mea sententia.
D. Mihi quidem edepol uisast, quom illam uidi. Ch. Eho an uidisti, pater?
#DEM# Vidi. uerum non ex usu nostrost, neque adeo placet.
Ch.qui uero? D.quia †non nostra formam habet dignam domo.
nihil opust nobis ancilla nisi quae texat, quae molat,
lignum caedat, pensum faciat, aedis uerrat, uapulet,
quae habeat cottidianum familiae coctum cibum:
horunc illa nihilum quicquam facere poterit. Char. Admodum.
ea causa equidem illam emi, dono quam darem matri meae.
#DEM# ne duas, neue te aduexisse dixeris. Char. Di me adiuuant.
#DEM# labefacto paulatim. uerum quod praeterii dicere,
neque illa matrem satis honeste tuam sequi poterit comes,
neque sinam. Char.qui uero? Dem.quia illa forma matrem familias
flagitium sit si sequatur; quando incedat per uias,
contemplent, conspiciant omnes, nutent, nictent, sibilent,
uellicent, uocent, molesti sint; occentent ostium:
impleantur elegeorum meae fores carbonibus.
atque, ut nunc sunt maledicentes homines, uxori meae
mihique obiectent lenocinium facere. nam quid eost opus?
#CHAR# hercle qui tu recte dicis, et tibi adsentior.
sed quid illa nunc fiet? Dem. Recte. ego emero matri tuae
ancillam uiraginem aliquam non malam, forma mala,
ut matrem addecet familias, aut Syram aut Aegyptiam:
ea molet, coquet, conficiet pensum, pinsetur flagro,
neque propter eam quicquam eueniet nostris foribus flagiti.
#CHAR# quid si igitur reddatur illi unde empta est? Dem. Minime gentium.
#CHAR# dixit se redhibere, si non placeat. Dem. Nihil istoc opust:
litigari nolo ego usquam, tuam autem accusari fidem;
multo edepol si quid faciendumst facere damni mauolo,
quam opprobramentum aut flagitium muliebre exferri domo.
me tibi illam posse opinor luculente uendere.
#CHAR# dum quidem hercle ne minoris uendas quam ego emi, pater.
#DEM# tace modo: senex est quidam, qui illam mandauit mihi
ut emerem <aut> ad istanc faciem. Char. At mihi quidam adulescens, pater,
mandauit ad illam faciem, ita ut illaec est, emerem sibi.
#DEM# Viginti minis opinor posse me illam uendere.
#CHAR# at ego si uelim, iam dantur septem et uiginti minae.
#DEM# at ego—Char.quin ego, inquam—Dem. Ah, nescis quid dicturus sum, tace.
tris minas accudere etiam possum, ut triginta sient.
Ch. Quo uortisti? D. Ad illum qui emit. Ch. V.Inamst is homo gentium?
#DEM# eccillum uideo. iubet quinque me addere etiam nunc minas.
#CHAR# hercle illunc diui infelicent, quisquis est. Dem. Ibidem mihi
etiam nunc adnutat addam sex minas. Char. Septem mihi.
#DEM# numquam edepol me uincet hodie. Char. Commodis poscit, pater.
#DEM# nequiquam poscit: ego habeo. Char. At illic pollicitust prior.
#DEM# nihili facio. Char.quinquaginta poscit. Dem. Non centum datur.
potine ut ne licitere aduorsum <mei> animi sententiam?
maximam hercle habebis praedam: ita ille est, quoi emitur, senex;
sanus non est ex amore illius. quod posces feres.
#CHAR# certe edepol adulescens ille, cui ego emo, efflictim perit
eius amore. Dem. Multo hercle ille magis senex, si tu scias.
#CHAR# numquam edepol fuit neque fiet ille senex insanior
ex amore quam ille adulescens cui ego do hanc operam, pater.
D.quiesce, inquam. istanc rem ego recte uidero. #C# quid ais? D. quid est?
#C# Non ego illam mancupio accepi. D. Sed ille illam accipiet. sine.
#CHAR# non potes tu lege uendere illam. Dem. Ego aliquid uidero.
#CHAR# post autem communest illa mihi cum alio. qui scio
quid sit ei animi, uenirene eam uelit an non uelit?
#DEM# ego scio uelle. Char. At pol ego esse credo aliquem qui non uelit.
D. quid id mea refert? C.quia illi suam rem esse aequomst in manu.
D. quid ais? #C# Communis mihi illa est cum illo: is hic nunc non adest.
#DEM# prius respondes quam rogo. Char. Prius tu emis quam uendo, pater.
nescio, inquam, uelit ille illam necne abalienarier.
#DEM# quid? illi quoidam qui mandauit tibi si emetur, tum uolet,
si ego emo illi qui mandauit, tum ille nolet? nihil agis.
numquam edepol quisquam illam habebit potius quam ille quem ego uolo.
#C# Certumnest? D. Censen certum esse? quin ad nauem iam hinc eo,
ibi uenibit. Char. Vin me tecum illo ire? Dem. Nolo. Char. Non places.
#DEM# meliust te, quae sunt mandatae res tibi, praeuortier.
#CHAR# tu prohibes. Dem. At me incusato: te fecisse sedulo.
ad portum ne bitas, dico iam tibi. Char. Auscultabitur.
#DEM# ibo ad portum. ne hic resciscat, cauto opust: non ipse emam,
sed Lysimacho amico mandabo. is se ad portum dixerat
ire dudum. me moror quom hic asto.—Char. Nullus sum, occidi.

II.IV

#CHAR# pentheum diripuisse aiunt Bacchas: nugas maximas
fuisse credo, praeut quo pacto ego diuorsus distrahor.
cur ego uiuo? cur non morior? quid mihist in uita boni?
certumst, ibo ad medicum atque ibi me toxico morti dabo,
quando id mi adimitur, qua causa uitam cupio uiuere.
Eutychus Mane, mane obsecro, Charine. Char.quis me reuocat? Eut. Eutychus,
tuos amicus et sodalis, simul uicinus proxumus.
#CHAR# non tu scis, quantum malarum rerum sustineam. Eut. Scio;
omnia ego istaec auscultaui ab ostio, omnem rem scio.
#C# quid id est quod scis? E. Tuos pater uolt uendere—C. Omnem rem tenes.
Eut. Tuam amicam. Char. Nimium multum scis. Eut. Tuis ingratiis.
#CHAR# plurimum tu scis. sed qui scis esse amicam illam meam?
Eut. Tute heri ipsus mihi narrasti. Char. Satin ut oblitus fui,
tibi me narrauisse? Eut. Hau mirumst factum. Char. Te nunc consulo.
responde: quo leto censes me ut peream potissimum?
Eut. Non taces? caue tu istuc dixis. Char. quid uis me igitur dicere?
Eut. Vin patri sublinere pulchre me os tuo? Char. Sane uolo.
E. Visne eam ad portum—C.qui potius quam uoles? E. Atque eximam
mulierem pretio? C.qui potius quam auro expendas? E. unde erit?
#CHAR# achillem orabo, aurum ut mihi det, Hector qui expensus fuit.
Eut. Sanun es? Char. Pol sanus si sim, non te medicum mi expetam.
Eut. Tanti quanti poscit, uin tanti illam emi? Char. Auctarium
adicito uel mille nummum plus quam poscet. Eut. Iam tace.
sed quid ais? unde erit argentum quod des, quom poscet pater?
#CHAR# inuenietur, exquiretur, aliquid fiet; enicas.
Eut. Iam istuc 'aliquid fiet' metuo. Char.quin taces? Eut. Muto imperas.
#C# Satin istuc mandatumst? E. Potin ut aliud cures? #C# Non potest.
Eut. Bene uale. Char. Non edepol possum prius quam tu ad me redieris.
E. Melius sanus sis. #C# Vale, uince et me serua. E. Ego fecero.
domi maneto me. Char. Ergo actutum face cum praeda recipias.—

III.I

Lysimachus Amice amico operam dedi: uicinus quod rogauit,
hoc emi mercimonium. mea es tu, sequere sane.
ne plora: nimis stulte facis, oculos corrumpis tales.
quin tibi quidem quod rideas magis est, quam ut lamentere.
Pasicompsa Amabo ecastor, mi senex, eloquere—Lys. Exquire quiduis.
Pas. Cur emeris me. Lys. Tene ego? ut quod imperetur facias,
item quod tu mihi si imperes, ego faciam. Pas. Facere certumst
pro copia et sapientia quae te uelle arbitrabor.
#LYS# laboriosi nil tibi quicquam operis imperabo.
Pas. Namque edepol equidem, mi senex, non didici baiolare
nec pecua ruri pascere nec pueros nutricare.
#LYS# bona si esse uis, bene erit tibi. Pas. Tum pol ego perii misera.
#LYS# qui? Pas.quia illim unde huc aduecta sum, malis bene esse solitumst.
#LYS# Quasi dicas nullam mulierem bonam esse. Pas. Haud equidem dico,
nec mos meust ut praedicem quod ego omnis scire credam.
#LYS# oratio edepol pluris est huius quam quanti haec emptast.
rogare hoc unum te uolo. Pas. Roganti respondebo.
#LYS# quid ais tu? quid nomen tibi dicam esse? Pas. Pasicompsae.
#LYS# ex forma nomen inditumst. sed quid ais, Pasicompsa?
possin tu, si usus uenerit, subtemen tenue nere?
Pas. Possum. Lys. #S# tenue scis, scio te uberius posse nere.
Pas. De lanificio neminem metuo, una aetate quae sit.
#LYS# bonam hercle te et frugi arbitror, matura iam † inde aetate
quom scis facere officium tuom, mulier. Pas. Pol docta didici.
operam accusari non sinam meam. Lys. Em istaec hercle res est.
ouem tibi eccillam dabo, natam annos sexaginta,
peculiarem. Pas. #M# senex, tam uetulam? Lys. Generis graecist;
eam si curabis, perbonast, tondetur nimium scite.
Pas. Honoris causa quidquid est quod dabitur gratum habebo.
#LYS# nunc, mulier, ne tu frustra sis, mea non es, ne arbitrere.
Pas. Dic igitur quaeso, quoia sum? Lys. Tuo ero redempta es rursum;
ego te redemi, ille mecum orauit. Pas. Animus rediit,
si mecum seruatur fides. Lys. Bono animo es, liberabit
ille te homo: ita edepol deperit, atque hodie primum uidit.
Pas. Ecastor iam bienniumst, quom mecum rem coëpit.
nunc, quando amicum te scio esse illius, indicabo.
#LYS# quid ais tu? iam bienniumst, quom tecum rem habet? Pas. Certo;
et inter nos coniurauimus, ego cum illo et ille mecum:
ego cum uiro et ille cum muliere, nisi cum illo aut ille mecum,
neuter stupri causa caput limaret. Lys. Di immortales,
etiam cum uxore non cubet? Pas. Amabo, an maritust?
neque est neque erit. Lys. Nolim quidem. homo hercle periurauit.
Pas. Nullum adulescentem plus amo. Lys. Puer est ille quidem, stulta.
nam illi quidem hau sane diust quom dentes exciderunt.
Pas. quid, dentes? Lys. Nihil est. sequere sis. hunc me diem unum orauit
ut apud me praehiberem locum, ideo quia uxor rurist.—

III.II

Demipho Tandem impetraui ut egomet me corrumperem:
emptast amica clam uxorem et clam filium.
certumst, antiqua recolam et seruibo mihi.
decurso spatio breue quod uitae relicuomst
uoluptate, uino et amore delectauero.
nam hanc se bene habere aetatem nimiost aequius.
adulescens quom sis, tum quom est sanguis integer,
rei tuae quaerundae conuenit operam dare;
demum igitur quom sis iam senex, tum in otium
te conloces, dum potes ames: id iam lucrumst
quod uiuis. hoc ut dico, factis persequar.
interea tamen huc intro ad me inuisam domum:
uxor me exspectat iam dudum esuriens domi;
iam iurgio enicabit, si intro rediero.
uerum hercle postremo, utut est, non ibo tamen,
sed hunc uicinum prius conueniam quam domum
redeam; ut mihi aedis aliquas conducat uolo,
ubi habitet istaec mulier. atque eccum it foras.

III.III

Lysimachus Adducam ego illum iam ad te, si conuenero.
#DEM# #M# dicit. Lys. quid ais, Demipho? Dem. Est mulier domi?
#LYS# quid censes? Dem. quid si uisam? Lys. quid properas? <mane.>
#DEM# quid faciam? Lys. Quod opust facto facito ut cogites.
#DEM# quid cogitem? equidem hercle opus hoc facto existimo,
ut illo intro eam. Lys. Itane uero, ueruex? intro eas?
#DEM# quid aliud faciam? Lys. Prius hoc ausculta, atque ades:
prius etiamst, quod te facere ego aequom censeo.
nam nunc si illuc intro ieris, amplecti uoles,
confabulari atque osculari. Dem. Tu quidem
meum animum gestas: scis quid acturus siem.
#LYS# peruorse facies. Dem. Quodne ames—Lys. Tanto minus.
ieiunitatis plenus, anima foetida,
senex hircosus tu osculere mulierem?
utine adueniens uomitum excutias mulieri?
scio pol te amare, quom istaec praemonstras mihi.
#DEM# quid si igitur unum faciam hoc? si censes, coquom
aliquem arripiamus, prandium qui percoquat
apud te hic usque ad uesperum. Lys. Em istuc censeo.
nunc tu sapienter loquere atque amatorie.
#DEM# quid stamus? quin ergo imus atque obsonium
curamus, pulchre ut simus? Lys. Equidem te sequor.
atque hercle inuenies tu locum illi, si sapis:
nullum hercle praeter hunc diem illa apud med erit.
metuo ego uxorem, cras si rure redierit
ne illam hic offendat. Dem. Res parata est, sequere me.—

III.IV

Charinus Sumne ego homo miser, qui nusquam bene queo quiescere?
si domi sum, foris est animus, sin foris sum, animus domist.
ita mi in pectore atque in corde facit amor incendium:
ni ex oculis lacrumae defendant, iam ardeat credo caput.
spem teneo, salutem amisi; redeat an non, nescio:
si opprimit pater quod dixit, exsulatum abiit salus;
sin sodalis quod promisit fecit, non abiit salus.
sed tamen dem si podagrosis pedibus esset Eutychus,
iam a portu rediisse potuit. id illi uitium maxumumst,
quod nimis tardus est aduorsum mei animi sententiam.
sed in est, quem currentem uideo? ipsus est. ibo obuiam.
nunc, quod restat, ei disperii: uoltus neutiquam huius placet;
tristis incedit (pectus ardet, haereo), quassat caput.
Eutyche. Eutychus Eu, Charine. Char. Prius quam recipias anhelitum,
uno uerbo eloquere: ubi ego sum? hicine an apud mortuos?
Eut. Neque apud mortuos neque hic es. Char. Saluos sum, immortalitas
mihi data est: hic emit illam, pulchre os subleuit patri.
impetrabilior qui uiuat nullus est. dice, obsecro:
si neque hic neque Acherunti sum, ubi sum? Eut. Nusquam gentium.
#CHAR# disperii, illaec interemit me modo oratio.
Eut. Odiosast oratio, cum rem agas longinquom loqui.
#CHAR# quidquid est, ad capita rerum perueni. Eut. Primum omnium:
periimus. Char.quin tu illud potius nuntias quod nescio?
Eut. Mulier alienata est abs te. Char. Eutyche, capital facis.
Eut.qui? Char.quia aequalem et sodalem, liberum ciuem, enicas.
Eut. Ne di sierint. Char. Demisisti gladium in iugulum: iam cadam.
Eut. Quaeso hercle, animum ne desponde. Char. Nullust quem despondeam.
loquere porro aliam malam rem. cui est empta? Eut. Nescio.
iam addicta atque abducta erat, quom ad portum uenio. Char. Vae mihi,
montis tu quidem mali in me ardentis iam dudum iacis.
perge, excrucia, carnufex, quandoquidem occepisti semel.
[Eut. Non tibi istuc magis diuidiaest, quam mihi hodie fuit.
#C# Dic, quis emit? E. Nescio hercle. #C# Em istucinest operam dare
bonum sodalem? Eut. quid me facere uis? Char. Idem quod me uides,
ut pereas. quin percontatu's, hominis quae facies foret
qui illam emisset: eo si pacto posset indagarier
mulier? heu me miserum. Eut. Flere omitte, istuc quod nunc agis.]
Eut. quid ego feci? Char. Perdidisti me et fidem mecum tuam.
Eut. Di sciunt culpam meam istanc non esse ullam. Char. Eugepae,
deos absentis testis memoras: qui ego istuc credam tibi?
Eut.quia tibi in manu est quod credas, ego quod dicam, id mi in manust.
#CHAR# de istac re argutus es, ut par pari respondeas,
ad mandata claudus caecus mutus mancus debilis.
promittebas te os sublinere meo patri: egomet credidi
homini docto rem mandare, is lapidi mando maximo.
Eut. quid ego facerem? Char. quid tu faceres? men rogas? requireres,
rogitares quis esset aut unde esset, qua prosapia,
ciuisne esset an peregrinus. Eut. Ciuem esse aibant Atticum.
#CHAR# ubi habitaret inuenires saltem, si nomen nequis.
Eut. Nemo aiebat scire. Char. At saltem hominis faciem exquireres.
Eut. Feci. Char. Qua forma esse aiebant <igitur>? Eut. Ego dicam tibi:
canum, uarum, uentriosum, bucculentum, breuiculum,
subnigris oculis, oblongis malis, pansam aliquantulum.
#CHAR# non hominem mihi, sed thensaurum nescio quem memoras mali.
numquid est quod dicas aliud de illo? Eut. Tantum, quod sciam.
#CHAR# edepol ne ille oblongis malis mihi dedit magnum malum.
non possum durare, certumst exulatum hinc ire me.
sed quam capiam ciuitatem, cogito, potissimum:
Megares, Eretriam, Corinthum, Chalcidem, Cretam, Cyprum,
Sicyonem, Cnidum, Zacynthum, Lesbiam, Boeotiam.
Eut. Cur istuc coeptas consilium? Char.quia enim me adflictat amor.
Eut. quid tu ais? quid cum illuc, quo nunc ire paritas, ueneris,
si ibi amare forte occipias atque item eius sit inopia,
iam inde porro aufugies, deinde item illinc, si item euenerit?
quis modus tibi exilio tandem eueniet, qui finis fugae?
quae patria aut domus tibi stabilis esse poterit? dic mihi.
cedo, si hac urbe abis, amorem te hic relicturum putas?
si id fore ita sat animo acceptum est, certum id, pro certo si habes,
quanto te satiust rus aliquo abire, ibi esse, ibi uiuere
adeo dum illius te cupiditas atque amor missum facit?
#CHAR# iam dixisti? Eut. Dixi. Char. Frustra dixti. hoc mihi certissumumst.
eo domum, patrem atque matrem ut meos salutem, postea
clam patrem patria hac effugiam, aut aliquid capiam consili.—
Eut. Vt corripuit se repente atque abiit. heu misero mihi,
si ille abierit, mea factum omnes dicent esse ignauia.
certumst praeconum iubere iam quantum est conducier,
qui illam inuestigent, qui inueniant. post ad praetorem ilico
ibo, orabo, ut conquaestores det mi in uicis omnibus;
nam mihi nil relicti quicquam aliud iam esse intellego.—

IV.I

Dorippa Quoniam a uiro ad me rus aduenit nuntius,
rus non iturum, feci ego ingenium meum,
reueni, ut illum persequar qui me fugit.
sed anum non uideo consequi nostram Syram.
atque eccam incedit tandem. quin is ocius?
Syra nequeo mecastor, tantum hoc onerist quod fero.
#DOR# quid oneris? Syr. Annos octoginta et quattuor;
et eodem accedit seruitus, sudor, sitis:
simul haec quae porto deprimunt. Dor. Aliquid cedo
qui hanc uicini nostri aram augeam.
da sane hanc uirgam lauri. abi tu intro. Syr. Eo.—
#DOR# apollo, quaeso te, ut des pacem propitius,
salutem et sanitatem nostrae familiae,
meoque ut parcas gnato pace propitius.
Syra Disperii, perii misera, uae miserae mihi.
#DOR# satin tu sana es, obsecro? quid eiulas?
Syr. Dorippa, mea Dorippa. Dor. quid clamas, obsecro?
Syr. Nescio quaest mulier intus hic in aedibus.
#DOR# quid, mulier? Syr. Mulier meretrix. Dor. Veron serio?
Syr. Nimium scis sapere, ruri quae non manseris.
quamuis insipiens poterat persentiscere
* * *
illam esse amicam tui uiri bellissumi.
#DOR# credo mecastor. Syr. Ei hac mecum, ut uideas semul
tuam Alcumenam paelicem, Iuno mea.—
#DOR# ecastor uero istuc eo quantum potest.—

IV.II

Lysimachus Parumne est malai rei, quod amat Demipho,
ni sumptuosus insuper etiam siet?
decem si uocasset summos ad cenam uiros,
nimium obsonauit. sed coquos, quasi in mari
solet hortator remiges hortarier,
ita hortabatur. egomet conduxi coquom.
sed eum demiror non uenire, ut iusseram.
sed quinam hinc a nobis exit? aperitur foris.

IV.III

Dorippa Miserior mulier me nec fiet, nec fuit,
tali uiro quae nupserim. heu miserae mihi.
em quoi te et tua, quae tu habeas, commendes uiro,
em quoi decem talenta dotis detuli,
haec ut uiderem, ut ferrem has contumelias.
#LYS# perii hercle, rure iam rediit uxor mea:
uidisse credo mulierem in aedibus.
sed quae loquatur exaudire hinc non queo.
accedam propius. Dor. Vae miserae mi. Lys. Immo mihi.
#DOR# disperii. Lys. Equidem hercle oppido perii miser.
uidit. ut te omnes, Demipho, di perduint.
#DOR# pol hoc est, ire quod rus meus uir noluit.
#LYS# quid nunc ego faciam nisi uti adeam atque adloquar?
iubet saluere suos uir uxorem suam.
urbani fiunt rustici? Dor. Pudicius
faciunt, quam illi qui non fiunt rustici.
#LYS# num quid delinquont rustici? Dor. Ecastor minus
quam urbani, et multo minus mali quaerunt sibi.
#LYS# quid autem urbani deliquerunt? dic mihi,
cupio hercle scire. Dor. Sed tu me temptas sciens.
quoia illa mulier intust? Lys. Vidistine eam?
#DOR# Vidi. Lys. Quoia ea sit rogitas? Dor. Resciscam tamen.
#LYS# Vin dicam quoiast? illa—illa edepol—uae mihi,
nescio quid dicam. Dor. Haeres. Lys. Haud uidi magis.
Dor.quin dicis? Lys.quin si liceat—Dor. Dictum oportuit.
#LYS# non possum, ita instas; urges quasi pro noxio.
#DOR# scio, innoxiu's. Lys. Audacter quam uis dicito.
#DOR# dic igitur. Lys. Dicam. Dor. At qui dicundum est tamen.
#LYS# illast—etiam uis nomen dicam? Dor. Nihil agis,
manufesto teneo in noxia. Lys. Qua noxia?
ista quidem illa est. Dor. Quae illa est? Lys. Illa—Dor. †Iohia
#LYS# iam—si nihil usus esset, iam non dicerem.
#DOR# non tu scis quae sit illa? Lys. Immo iam scio:
de istac sum iudex captus. Dor. Iudex? iam scio:
nunc tu in consilium istam aduocauisti tibi.
#LYS# immo sic: sequestro mihi datast. Dor. Intellego.
#LYS# nihil hercle istius quicquam est. Dor. Numero purigas.
#LYS# nimium negoti repperi. enim uero haereo.

IV.IV

Cocus Agite ite actutum, nam mi amatori seni
coquendast cena. atque, quom recogito,
nobis coquendast, non <quoi con>ducti sumus.
nam qui amat quod amat si habet, id habet pro cibo:
uidere, amplecti, osculari, alloqui;
sed nos confido onustos redituros domum.
ite hac. sed eccum qui nos conduxit senex.
#LYS# ecce autem perii, coquos adest. Coc. Aduenimus.
#LYS# abi. Coc. quid, abeam? Lys. St, abi. Coc. Abeam? Lys. Abi.
#COC# non estis cenaturi? Lys. Iam saturi sumus.
#COC# sed—Lys. Interii. Dor. quid ais tu? etiamne haec illi tibi
iusserunt ferri, quos inter iudex datu's?
#COC# haecin tua est amica, quam dudum mihi
te amare dixti, quom obsonabas? Lys. Non taces?
#COC# satis scitum filum mulieris. uerum hercle anet.
#LYS# abin dierectus? Coc. Haud malast. Lys. At tu malu's.
#COC# scitam hercle opinor concubinam hanc. Lys. Non abis?
non ego sum qui te dudum conduxi. Coc. quid est?
immo hercle tu istic ipsus. Lys. Vae misero mihi.
#COC# nempe uxor rurist tua, quam dudum dixeras
te odisse aeque atque anguis.† Lys. Egone istuc dixi tibi?
#COC# mihi quidem hercle. Lys. Ita me amabit Iuppiter,
uxor, ut ego illud numquam dixi. Dor. Etiam negas?
palam istaec fiunt, te me odisse. Lys.quin nego.
#COC# non, non te odisse aiebat, sed uxorem suam;
et uxorem suam ruri esse aiebat. Lys. Haec east.
quid mihi molestu's? Coc.quia nouisse me negas;
nisi metuis tu istanc. Lys. Sapio, nam mihi unicast.
#COC# Vin me experiri? Lys. Nolo. Coc. Mercedem cedo.
#LYS# cras petito; dabitur. nunc abi. Dor. Heu miserae mihi.
#LYS# nunc ego uerum illud uerbum esse experior uetus:
aliquid mali esse propter uicinum malum.
#COC# cur hic astamus? quin abimus? incommodi
si quid tibi euenit, id non est culpa mea.
#LYS# quin me eradicas miserum. Coc. Scio iam quid uelis:
nempe me hinc abire uis. Lys. Volo inquam. Coc. Abibitur.
drachmam dato. Lys. Dabitur. Coc. Dari ergo sis iube.
dari potest interea dum illi ponunt. Lys.quin abis?
potine ut molestus ne sis? Coc. Agite apponite
obsonium istuc ante pedes illi seni.
haec uasa aut mox aut cras iubebo abs te peti
sequimini.—Lys. Fortasse te illum mirari coquom,
quod uenit atque haec attulit. dicam quid est.
#DOR# non miror si quid damni facis aut flagiti.
nec pol ego patiar, sic me nuptam tam male
measque in aedis sic scorta obductarier.
Syra, i, rogato meum patrem uerbis meis,
ut ueniat ad me iam simul tecum.—Syr. Eo.—
#LYS# nescis negoti quid sit, uxor, obsecro.
conceptis uerbis iam iusiurandum dabo,
me numquam quicquam cum illa—iamne abiit Syra?
perii hercle. ecce autem haec abiit. uae misero mihi.
at te, uicine, di deaeque perduint,
cum tua amica cumque amationibus.
suspicione impleuit me indignissime,
conciuit hostis domi: uxor acerrumast.
ibo ad forum atque haec Demiphoni eloquar,
me istanc capillo protracturum esse in uiam,
nisi hinc abducit quo uolt ex hisce aedibus.
uxor, heus uxor, quamquam tu irata es mihi,
iubeas, si sapias, haec intro auferrier:
eadem licebit mox cenare rectius.—

IV.V

Syra Era quo me misit, ad patrem, non est domi:
rus abiisse aibant. nunc domum renuntio.
Eutychus Defessus sum urbem totam peruenarier:
nihil inuestigo quicquam de illa muliere.
sed mater rure rediit, nam uideo Syram
astare ante aedis. Syra. Syr.quis est qui me uocat?
Eut. Erus atque alumnus tuos sum. Syr. Salue, alumne <mi>.
Eut. Iam mater rure rediit? responde mihi.
Syr. Sua quidem salute ac familiai maxuma.
Eut. quid istuc negotist? Syr. Tuos pater bellissumus
amicam adduxit intro in aedis. Eut. Quo modo?
Syr. Adueniens mater rure eam offendit domi.
Eut. Pol haud censebam istarum esse operarum patrem.
etiam nunc mulier intust? Syr. Etiam. Eut. Sequere me.—

IV.VI

Syr. Ecastor lege dura uiuont mulieres
multoque iniquiore miserae quam uiri.
nam si uir scortum duxit clam uxorem suam,
id si resciuit uxor, impunest uiro;
uxor uirum si clam domo egressa est foras,
uiro fit causa, exigitur matrimonio.
utinam lex esset eadem quae uxori est uiro;
nam uxor contenta est, quae bona est, uno uiro:
qui minus uir una uxore contentus siet?
ecastor faxim, si itidem plectantur uiri,
si quis clam uxorem duxerit scortum suam,
ut illae exiguntur quae in se culpam commerent,
plures uiri sint uidui quam nunc mulieres.—

V.I

Charinus Limen superum inferumque, salue, simul autem uale:
hunc hodie postremum extollo mea domo patria pedem.
usus, fructus, uictus, cultus iam mihi harunc aedium
interemptust, interfectust, alienatust. occidi.
di penates meum parentum, familiai Lar pater,
uobis mando, meum parentum rem bene ut tutemini.
ego mihi alios deos penatis persequar, alium Larem,
aliam urbem, aliam ciuitatem: ab Atticis abhorreo;
nam ubi mores deteriores increbrescunt in dies,
ubi qui amici, qui infideles sint nequeas pernoscere
ubique id eripiatur, animo tuo quod placeat maxume,
ibi quidem si regnum detur, non cupita est ciuitas.

V.II

Eutychus Diuom atque hominum quae spectatrix atque era eadem es hominibus,
spem speratam quom obtulisti hanc mihi, tibi grates ago.
ecquisnam deus est, qui mea nunc laetus laetitia fuat?
domi erat quod quaeritabam: sex sodales repperi,
uitam, amicitiam, ciuitatem, laetitiam, ludum, iocum;
eorum inuentu res simitu pessumas pessum dedi,
iram, inimicitiam, maerorem, lacrumas, exilium, inopiam
[solitudinem, stultitiam, exitium, pertinaciam].
date, di, quaeso conueniundi mi eius celerem copiam.
#CHAR# apparatus sum ut uidetis: abicio superbiam;
egomet mihi comes, calator, equos, agaso, armiger,
egomet sum mihi imperator, idem egomet mihi oboedio,
egomet mihi fero quod usust. o Cupido, quantus es.
nam tu quemuis confidentem facile tuis factis facis,
eundem ex confidente actutum diffidentem denuo.
Eut. Cogito quonam ego illum curram quaeritatum. Char. Certa res
me usque quaerere illam, quoquo hinc abductast gentium;
neque mihi ulla obsistet amnis nec mons neque adeo mare,
nec calor nec frigus metuo neque uentum neque grandinem;
imbrem perpetiar, laborem sufferam, solem, sitim;
non concedam neque quiescam usquam noctu neque dius
prius profecto quam aut amicam aut mortem inuestigauero.
Eut. Nescio quoia uox ad aures mi aduolauit. Char. Inuoco
uos, Lares uiales, ut me bene tutetis. Eut. Iuppiter,
estne illic Charinus? Char. Ciues, bene ualete. Eut. Ilico
sta, Charine. Char.qui me reuocat? Eut. Spes, Salus, Victoria.
Ch. quid me uoltis? E. Ire tecum. Ch. Alium comitem quaerite,
non amittunt hi me comites qui tenent. Eut.qui sunt ei?
#CHAR# cura, miseria, aegritudo, lacrumae, lamentatio.
Eut. Repudia istos comites atque hoc respice et reuortere.
#CHAR# siquidem mecum fabulari uis, subsequere. Eut. Sta ilico.
#CHAR# male facis, properantem qui me commorare. sol abit.
Eut. #S# huc item properes ut istuc properas, facias rectius:
huc secundus uentus nunc est; cape modo uorsoriam:
hic fauonius serenust, istic auster imbricus;
hic facit tranquillitatem, iste omnis fluctus conciet.
recipe te ad terram, Charine, huc. nonne ex aduorso uides,
nubis atra imberque <ut> instat? aspice ad sinisteram,
caelum ut est splendore plenum atque ut dei is<tuc uorti iubent>?
#CHAR# Religionem illic <mi> obiecit: recipiam me illuc. Eut. Sapis.
o Charine, contra pariter fer gradum et confer pedem,
porge bracchium. Char. Prehende. iam tenes? Eut. Teneo. Char. Tene.
Eut. Quo nunc ibas? Char. Exulatum. Eut. quid ibi faceres? Char. Quod miser.
Eut. Ne paue, restituam iam ego te in gaudio antiquo ut sies.
maxime quod uis audire, id audies, quod gaudeas
[sta ilico, amicus aduenio multum beneuolens].
tuam amicam—Ch. quid eam? E. V.I sit ego scio. Ch. Tune, obsecro?
Eut. Sanam et saluam. Char. V.I eam saluam? Eut. Ego scio. Char. Ego me mauelim.
Eut. Potin ut animo sis tranquillo? Char. quid si mi animus fluctuat?
Eut. Ego istum in tranquillo quieto tuto sistam: ne time.
#CHAR# obsecro te, loquere <propere> ubi sit, ubi eam uideris.
quid taces? dic. enicas me miserum tua reticentia.
Eut. Non longe hinc abest a nobis. Char.quin ergo commostras, si uides?†
Eut. Non uideo hercle nunc, sed uidi modo. Char.quin ego uideam facis?
Eut. Faciam. Char. Longum istuc amantist. Eut. Etiam metuis? omnia
commonstrabo. amicior mihi nullus uiuit atque is est
qui illam habet, neque est quoi magis me uelle melius aequom siet.
#CHAR# non curo istunc, de illa quaero. Eut. De illa ergo ego dico tibi.
sane hoc non in mentem uenit dudum, ut ubi <sit dicerem>.
#CHAR# dic igitur, ubi illa est? Eut. In nostris aedibus. Char. Aedis probas,
si tu uera dicis; pulchre aedificatas arbitro.
sed qui ego istuc credam? uidistin an de audito nuntias?
E. Egomet uidi. Ch.quis eam adduxit ad uos? E. <Vt> inique rogas.
quid tua refert, qui cum istac uenerit? Char. Dum istic siet.
uera dicis? Eut. Nil, Charine, te quidem quicquam pudet;
est profecto. Char. Opta ergo ob istunc nuntium quid uis tibi.
Eut. quid si optabo? Char. Deos orato ut eius faciant copiam.
Eut. Derides. Char. Seruata res est demum, si illam uidero.
sed quin ornatum hunc reicio? heus, aliquis actutum huc foras
exite illinc, pallium mi ecferte. Eut. Em, nunc tu mihi places.
#CHAR# optume aduenis, puere, cape chlamydem atque istic sta ilico,
ut, si haec non sint uera, inceptum hoc itiner perficere exsequar.
Eut. Non mihi credis? Char. Omnia equidem credo quae dicis mihi.
sed quin intro ducis me ad eam, ut uideam? Eut. Paulisper mane.
Ch. quid, manebo? E. Tempus non est intro eundi. Ch. Enicas.
Eut. Non opus est, inquam, nunc intro te ire. Char. Responde mihi,
qua causa? Eut. Operae non est. Char. Cur? Eut.quia non est illi commodum.
#CHAR# itane? commodum illi non est, quae me amat, quam ego contra amo?
omnibus hic ludificatur me modis. ego stultior,
qui isti credam. commoratur. chlamydem sumam denuo.
Eut. Mane parumper atque haec audi. Char. Cape sis, puere, hoc pallium.
Eut. Mater irata est patri uehementer, quia scortum sibi
ob oculos adduxerit in aedis, dum ruri ipsa abest:
suspicatur illam amicam esse illi. Char. Sonam sustuli.
Eut. Eam rem nunc exquirit intus. Char. Iam machaerast in manu.
Eut. Nam si eo ted intro ducam—Char. Tollo ampullam atque hinc eo.
Eut. Mane, mane, Charine. Char. Erras, me decipere haud potes.
Eut. Neque edepol uolo. Char.quin tu ergo itiner exsequi meum me sinis?
Eut. Non sino. Char. Egomet me moror. tu puere, abi hinc intro ocius.
iam in currum escendi, iam lora in manus cepi meas.
Eut. Sanus non es. Char.quin, pedes, uos in curriculum conicitis
in Cyprum recta, quandoquidem pater mihi exilium parat?
Eut. Stultus es, noli istuc quaeso dicere. Char. Certum exsequist,
operam ut sumam ad peruestigandum, ubi sit illaec. Eut.quin domist.
#CHAR# nam hic quod dixit, id mentitust. Eut. Vera dixi equidem tibi.
#CHAR# iam Cyprum ueni. Eut.quin sequere, ut illam uideas quam expetis.
#CHAR# percontatus non inueni. Eut. Matris iam iram neglego.
#CHAR# porro proficiscor quaesitum. nunc perueni Chalcidem;
uideo ibi hospitem Zacyntho, dico quid eo aduenerim,
rogito quis eam uexerit, quis habeat si ibi indaudiuerit.
Eut.quin tu istas omittis nugas ac mecum huc intro ambulas?
#CHAR# hospes respondit, Zacynthi ficos fieri non malas.
Eut. Nil mentitust. Char. Sed de amica se indaudiuisse autumat,
hic Athenis esse. Eut. Calchas iste quidem Zacynthiust.
#CHAR# nauem conscendo, proficiscor ilico. iam sum domi,
iam redii <ex> exilio. salue, mi sodalis Eutyche:
ut ualuisti? quid parentes mei? ualent mater pater?
bene uocas, benigne dicis: cras apud te, nunc domi.
sic decet, sic fieri oportet. Eut. †Eloque ni somnias.
hic homo non sanust. Char. Medicari amicus quin properas <mihi>?
Eut. Sequere sis. Char. Sequor. Eut. Clementer quaeso, calces deteris.
audin tu? Char. Iam dudum audiui. Eut. Pacem componi uolo
meo patri cum matre: nam nunc est irata—Char. I modo.
Eut. Propter istanc. Char. I modo. Eut. Ergo cura. Char.quin tu ergo i modo.
tam propitiam reddam, quam quom propitiast Iuno Ioui.—

V.III

#DEMIPHO# quasi tu numquam quicquam adsimile huius facti feceris.
#LYSIMACHUS# edepol numquam; caui ne quid facerem. uix uiuo miser.
nam mea uxor propter illam tota in fermento iacet.
#DEM# at ego expurigationem habebo, ut ne suscenseat.
#LYS# sequere me. sed exeuntem filium uideo meum.

V.IV

Eutychus Ad patrem ibo, ut matris iram sibi esse sedatam sciat.
iam redeo. Lys. Placet principium. quid agis? quid fit, Eutyche?
Eut. Optima opportunitate ambo aduenistis. Lys. quid rei est?
Eut. Vxor tibi placida et placatast. cette dextras nunciam.
#LYS# di me seruant. Eut. Tibi amicam esse nullam nuntio.
#DEM# di te perdant. quid negotist nam, quaeso, istuc? Eut. Eloquar.
animum aduortite igitur ambo. Dem.quin tibi ambo operam damus.
Eut.qui bono sunt genere nati, <si> sunt ingenio malo,
suapte culpa genere sapiunt, genus ingenio improbant.
#DEM# Verum hic dicit. Lys. Tibi ergo dicit. Eut. Eo illud est uerum magis.
nam te istac aetate haud aequom filio fuerat tuo
adulescenti amanti amicam eripere emptam argento suo.
#DEM# quid tu ais? Charini amicast illa? Eut. Vt dissimulat malus.
#DEM# ille quidem illam sese ancillam matri emisse dixerat.
Eut. Propterea igitur tu mercatu's, nouos amator, uetus puer?
#LYS# optume hercle, perge <tu>, ego adsistam hinc altrinsecus.
quibus est dictis dignus, usque oneremus ambo. Dem. Nullus sum.
#LYS# filio suo qui innocenti fecit tantam iniuriam.
Eut. Quem quidem hercle ego, in exilium cum iret, redduxi domum;
nam ibat exulatum. Dem. An abiit? Lys. Etiam loquere, larua?
temperare istac aetate istis decebat artibus.
#DEM# fateor, deliqui profecto. Eut. Etiam loquere, larua?
[uacuom esse istac ted aetate his decebat noxiis.]
itidem ut tempus anni, aetatem aliam aliud factum condecet;
nam si istuc ius est, senecta aetate scortari senes,
ubi locist res summa nostra publica? Dem. Ei, perii miser.
#LYS# adulescentes rei agendae isti magis solent operam dare.
#DEM# iam obsecro hercle uobis habete cum porcis, cum fiscina.
Eut. Redde illi. Dem. Sibi habeat, iam ut uolt per me sibi habeat licet.
Eut. Temperi edepol, quoniam ut aliter facias non est copia.
#DEM# supplici sibi sumat quid uolt ipse ob hanc iniuriam,
modo pacem faciatis oro, ut ne mihi iratus siet.
si hercle sciuissem siue adeo ioculo dixisset mihi,
se illam amare, numquam facerem ut illam amanti abducerem.
Eutyche, ted oro, sodalis eius es, serua et subueni:
hunc senem para [me] clientem; memorem dices benefici.
#LYS# ora ut ignoscat delictis tuis atque adulescentiae.
#DEM# pergin tu autem? heia, superbe inuehere. spero ego mihi quoque
tempus tale euenturum, ut tibi gratiam referam parem.
#LYS# missas iam ego istas artis feci. Dem. Et quidem ego dehinc iam. Eut. Nihil <agis>:
consuetudine animus rursus te huc inducet. Dem. Obsecro,
satis iam ut habeatis. quin loris caedite etiam, si lubet.
#LYS# Recte dicis. sed istuc uxor faciet, quom hoc resciuerit.
#DEM# nihil opust resciscat. Eut. quid istic? non resciscet, ne time.
eamus intro, non utibilest hic locus, factis tuis,
dum memoramus, arbitri ut sint qui praetereant per uias.
#DEM# hercle qui tu recte dicis: eadem breuior fabula
erit. eamus. Eut. Hic est intus filius apud nos tuos.
#DEM# optumest. illac per hortum nos domum transibimus.
#LYS# eutyche, hanc uolo prius rem agi, quam meum intro refero pedem.
Eut. quid istuc est? Lys. Suam quisque homo rem meminit. responde mihi:
certon scis non suscensere mihi tuam matrem? Eut. Scio.
#LYS# Vide. Eut. Mea fide. Lys. Satis habeo. sed quaeso hercle, etiam uide.
Eut. Non mihi credis? Lys. Immo credo, sed tamen metuo miser.
#DEM# eamus intro. Eut. Immo dicamus senibus legem censeo,
prius quam abeamus, qua se lege teneant contentique sint.
annos gnatus sexaginta qui erit, si quem scibimus
si maritum siue hercle adeo caelibem scortarier,
cum eo nos hac lege agemus: inscitum arbitrabimur,
et per nos quidem hercle egebit qui suom prodegerit.
neu quisquam posthac prohibeto adulescentem filium
quin amet et scortum ducat, quod bono fiat modo;
siquis prohibuerit, plus perdet clam <qua>si praehibuerit palam.
haec adeo ut ex hac nocte primum lex teneat senes.
bene ualete; atque, adulescentes, haec si uobis lex placet,
ob senum hercle industriam uos aequom est clare plaudere.

MILES GLORIOSUS

I.I

Pyrgopolynices Curate ut splendor meo sit clupeo clarior
quam solis radii esse olim quom sudumst solent,
ut, ubi usus ueniat, contra conserta manu
praestringat oculorum aciem in acie hostibus.
nam ego hanc machaeram mihi consolari uolo,
ne lamentetur neue animum despondeat,
quia se iam pridem feriatam gestitem,
quae misera gestit † et fratrem facere ex hostibus.
sed ubi Artotrogus hic est? Artotrogus Stat propter uirum
fortem atque fortunatum et forma regia;
tum bellatorem—Mars haud ausit dicere
neque aequiperare suas uirtutes ad tuas.
#PYRG# Quemne ego seruaui in campis Curculioniis,
ubi Bumbomachides Clutomistaridysarchides
erat imperator summus, Neptuni nepos?
#ART# memini. nempe illum dicis cum armis aureis,
cuius tu legiones difflauisti spiritu,
quasi uentus folia aut paniculum tectorium.
#PYRG# istuc quidem edepol nihil est. Art. Nihil hercle hoc quidemst
praeut alia dicam—quae tu numquam feceris.
periuriorem hoc hominem si quis uiderit
aut gloriarum pleniorem quam illic est,
me sibi habeto, ego me mancupio dabo;
nisi unum, epityrum estur insanum bene.
#PYRG# ubi tu es? Art. Eccum. edepol uel elephanto in India,
quo pacto ei pugno praefregisti bracchium.
#PYRG# quid, bracchium? Art. Illud dicere uolui, femur.
#PYRG# at indiligenter iceram. Art. Pol si quidem
conisus esses, per corium, per uiscera
perque os elephanti transmineret bracchium.
#PYRG# nolo istaec hic nunc. Art. Ne hercle operae pretium quidemst
mihi te narrare tuas qui uirtutes sciam.
uenter creat omnis hasce aerumnas: auribus
peraurienda sunt, ne dentes dentiant,
et adsentandumst quidquid hic mentibitur.
#PYRG# quid illuc quod dico? Art. Ehem, scio iam quid uis dicere.
factum hercle est, memini fieri. Pyrg. quid id est? Art. quidquid est.
#PYRG# habes—Art. Tabellas uis rogare? habeo, et stilum.
#PYRG# Facete aduortis tuom animum ad animum meum.
#ART# nouisse mores tuos me meditate decet
curamque adhibere, ut praeolat mihi quod tu uelis.
#PYRG# ecquid meministi? Art. Memini: centum in Cilicia
et quinquaginta, centum in Scytholatronia,
triginta Sardos, sexaginta Macedones
† sunt homines quos tu occidisti uno die.
#PYRG# Quanta istaec hominum summast? Art. Septem milia.
#PYRG# tantum esse oportet. recte rationem tenes.
#ART# at nullos habeo scriptos: sic memini tamen.
#PYRG# edepol memoria es optuma. Art. Offae monent.
#PYRG# dum tale facies quale adhuc, assiduo edes,
communicabo semper te mensa mea.
#ART# quid in Cappadocia, ubi tu quingentos simul,
ni hebes machaera foret, uno ictu occideras?
#PYRG# at peditastelli quia erant, siui uiuerent.
#ART# quid tibi ego dicam, quod omnes mortales sciunt,
Pyrgopolynicem te unum in terra uiuere
uirtute et forma et factis inuictissumum?
amant ted omnes mulieres, neque iniuria,
qui sis tam pulcher; uel illae quae here pallio
me reprehenderunt. Pyrg. quid eae dixerunt tibi?
#ART# Rogitabant: 'hicine Achilles est?' inquit mihi.
'immo eius frater' inquam 'est'. ibi illarum altera
'ergo mecastor pulcher est' inquit mihi
'et liberalis. uide caesaries quam decet.
ne illae sunt fortunatae quae cum isto cubant.'
#PYRG# itane aibant tandem? Art. Quaen me ambae obsecrauerint,
ut te hodie quasi pompam illa praeterducerem?
#PYRG# nimiast miseria nimis pulchrum esse hominem. Art. Immo itast.
molestae sunt: orant, ambiunt, exobsecrant
uidere ut liceat, ad sese arcessi iubent,
ut tuo non liceat dare operam negotio.
#PYRG# Videtur tempus esse, ut eamus ad forum,
ut in tabellis quos consignaui hic heri
latrones, ibus denumerem stipendium.
nam rex Seleucus me opere orauit maxumo,
ut sibi latrones cogerem et conscriberem.
regi hunc diem mihi operam decretumst dare.
#ART# age eamus ergo. Pyrg. Sequimini, satellites.—

II.I
Palaestrio Mihi ad enarrandum hoc argumentum est comitas,
si ad auscultandum uostra erit benignitas;
qui autem auscultare nolet, exsurgat foras,
ut sit ubi sedeat ille qui auscultare uolt.
nunc qua adsedistis causa in festiuo loco,
comoediai quam nos acturi sumus
et argumentum et nomen uobis eloquar.
Alazon Graece huic nomen est comoediae,
id nos Latine gloriosum dicimus.
hoc oppidum Ephesust; illest miles meus erus,
qui hinc ad forum abiit, gloriosus, impudens,
stercoreus, plenus periuri atque adulteri.
ait sese ultro omnis mulieres sectarier:
is deridiculost, quaqua incedit, omnibus.
itaque hic meretrices, labiis dum ductant eum,
maiorem partem uideas ualgis sauiis.
nam ego hau diu apud hunc seruitutem seruio;
id uolo uos scire, quo modo ad hunc deuenerim
in seruitutem ab eo cui seruiui prius.
date operam, nam nunc argumentum exordiar.
erat erus Athenis mihi adulescens optumus;
is amabat meretricem * * matre Athenis Atticis,
et illa illum contra; qui est amor cultu optumus.
is publice legatus Naupactum fuit
magnai rei publicai gratia.
interibi hic miles forte Athenas aduenit,
insinuat sese ad illam amicam eri †
occepit eius matri suppalparier
uino, ornamentis opiparisque obsoniis,
itaque intimum ibi se miles apud lenam facit.
ubi primum euenit militi huic occasio,
sublinit os illi lenae, matri mulieris,
quam erus meus amabat; nam is illius filiam
conicit in nauem miles clam matrem suam,
eamque huc inuitam mulierem in Ephesum aduehit.
ubi amicam erilem Athenis auectam scio,
ego quantum uiuos possum mihi nauem paro,
inscendo, ut eam rem Naupactum ad erum nuntiem.
ubi sumus prouecti in altum, fit quod <di> uolunt,
capiunt praedones nauem illam ubi uectus fui:
prius perii quam ad erum ueni, quo ire occeperam.
ille <qui> me cepit dat me huic dono militi.
hic postquam in aedis me ad se deduxit domum,
uideo illam amicam erilem, Athenis quae fuit.
ubi contra aspexit me, oculis mihi signum dedit,
ne se appellarem; deinde, postquam occasio est,
conqueritur mecum mulier fortunas suas:
ait sese Athenas fugere cupere ex hac domu,
sese illum amare meum erum, Athenis qui fuit,
neque peius quemquam odisse quam istum militem.
ego quoniam inspexi mulieris sententiam,
cepi tabellas, consignaui, clanculum
dedi mercatori cuidam, qui ad illum deferat
meum erum, qui Athenis fuerat, qui hanc amauerat,
ut is huc ueniret. is non spreuit nuntium;
nam et uenit et is in proximo hic deuertitur
apud suom paternum hospitem, lepidum senem;
isque illi amanti suo hospiti morem gerit
nosque opera consilioque adhortatur, iuuat.
itaque ego paraui hic intus magnas machinas,
qui amantis una inter se facerem conuenas.
nam unum conclaue, concubinae quod dedit
miles, quo nemo nisi eapse inferret pedem,
in eo conclaui ego perfodi parietem,
qua commeatus clam esset hinc huc mulieri;
et sene sciente hoc feci: is consilium dedit.
nam meus conseruos est homo haud magni preti,
quem concubinae miles custodem addidit.
ei nos facetis fabricis et doctis dolis
glaucumam ob oculos obiciemus eumque ita
faciemus ut quod uiderit ne uiderit.
et mox ne erretis, haec duarum hodie uicem
<suam> et hinc et illinc mulier feret imaginem,
atque eadem erit, uerum alia esse adsimulabitur.
ita sublinetur os custodi mulieris.
sed foris concrepuit hinc a uicino sene;
ipse exit: hic illest lepidus quem dixi senex.

II.II
Periplectomenus Ni hercle diffregeritis talos posthac quemque in tegulis
uideritis alienum, ego uostra faciam latera lorea.
mi equidem iam arbitri uicini sunt, meae quid fiat domi,
ita per impluuium intro spectant. nunc adeo edico omnibus:
quemque a milite hoc uideritis hominem in nostris tegulis,
extra unum Palaestrionem, huc deturbatote in uiam.
quod ille gallinam aut columbam se sectari aut simiam
dicat, disperiistis ni usque ad mortem male mulcassitis.
atque adeo ut ne legi fraudem faciant aleariae,
adcuratote ut sine talis domi agitent conuiuium.
#PAL# nescio quid malefactum a nostra hic familiast, quantum audio:
ita hic senex talos elidi iussit conseruis meis;
sed me excepit: nihili facio, quid illis faciat ceteris.
adgrediar hominem. Per. Estne aduorsum hic qui aduenit Palaestrio?
#PAL# quid agis, Periplectomene? Per. Hau multos homines, si optandum foret,
nunc uidere et conuenire quam te mauellem. Pal. quid est?
quid tumultuas cum nostra familia? Per. Occisi sumus.
#PAL# quid negotist? Per. Res palamst. Pal. Quae res palamst? Per. De tegulis
modo nescio quis inspectauit uestrum familiarium
per nostrum impluuium intus apud nos Philocomasium atque hospitem
osculantis. Pal.quis homo id uidit? Per. Tuos conseruos. Pal.quis is homost?
Per. Nescio, ita abripuit repente sese subito. Pal. Suspicor
me periisse. Per. V.I abit, conclamo: 'heus quid agis tu' inquam 'in tegulis?'
ille mihi abiens ita respondit 'se sectari simiam.'
#PAL# Vae mihi misero, quoi pereundumst propter nihili bestiam.
sed Philocomasium hicine etiam nunc est? Per. Quom exibam, hic erat.
#PAL# i sis, iube transire huc quantum possit, se ut uideant domi
familiares, nisi quidem illa nos uolt, qui serui sumus,
propter amorem suom omnes crucibus contubernales dari.
Per. Dixi ego istuc; nisi quid aliud uis. Pal. Volo. hoc ei dicito:
profecto ut ne quoquam de ingenio degrediatur muliebri
earumque artem et disciplinam optineat colere. Per. Quem ad modum?
#PAL# Vt eum, qui hic se uidit, uerbis uincat, ne is se uiderit.
siquidem centiens hic uisa sit, tamen infitias eat.
os habet, linguam, perfidiam, malitiam atque audaciam,
confidentiam, confirmitatem, fraudulentiam.
qui arguat se, eum contra uincat iureiurando suo:
domi habet animum falsiloquom, falsificum, falsiiurium,
domi dolos, domi delenifica facta, domi fallacias.
nam mulier holitori numquam supplicat, si quast mala:
domi habet hortum et condimenta ad omnis mores maleficos.
Per. Ego istaec, si erit hic, nuntiabo. sed quid est, Palaestrio,
quod uolutas tute tecum in corde? Pal. Paulisper tace,
dum ego mihi consilia in animum conuoco et dum consulo
quid agam, quem dolum doloso contra conseruo parem,
qui illam hic uidit osculantem, id uisum ut ne uisum siet.
Per. Quaere: ego hinc abscessero aps te huc interim. illuc sis uide,
quem ad modum adstitit, seuero fronte curans cogitans.
pectus digitis pultat, cor credo euocaturust foras;
ecce auortit: nixus laeuo in femine habet laeuam manum,
dextera digitis rationem computat, ferit femur
dexterum. ita uehementer icit: quod agat aegre suppetit.
concrepuit digitis: laborat; crebro commutat status,
eccere autem capite nutat: non placet quod repperit.
quidquid est, incoctum non expromet, bene coctum dabit.
ecce autem aedificat: columnam mento suffigit suo.
apage, non placet profecto mi illaec aedificatio;
nam os columnatum poetae esse indaudiui barbaro,
cui bini custodes semper totis horis occubant.
euge, euscheme hercle astitit et dulice et comoedice;
numquam hodie quiescet prius quam id quod petit perfecerit.
habet opinor. age si quid agis, uigila, ne somno stude,
nisi quidem hic agitare mauis uarius uirgis uigilias.
tibi ego dico. an heri maduisti? heus te adloquor, Palaestrio:
uigila inquam, expergiscere inquam, lucet hoc inquam. Pal. Audio.
Per. Viden hostis tibi adesse tuoque tergo obsidium? consule,
arripe opem auxiliumque ad hanc rem: propere hoc, non placide decet.
anteueni aliqua aut tu aliquosum circumduce exercitum,
coge in obsidium perduellis, nostris praesidium para;
interclude inimicis commeatum, tibi muni uiam
qua cibatus commeatusque ad te et legiones tuas
tuto possit peruenire: hanc rem age, res subitaria est.
[reperi, comminiscere, cedo calidum consilium cito,
quae hic sunt uisa ut uisa ne sint, facta ut facta ne sient.
magnam illic homo rem incipissit, magna munit moenia.]
tu unus si recipere hoc ad te dicis, confidentiast
nos inimicos profligare posse. Pal. Dico et recipio
ad me. Per. Et ego impetrare dico id quod petis. Pal. At te Iuppiter
bene amet. Per. Auden participare me quod commentu's? Pal. Tace,
dum in regionem astutiarum mearum te induco, ut scias
iuxta mecum mea consilia. Per. Salua sumes indidem.
#PAL# erus meus elephanti corio circumtentust, non suo,
neque habet plus sapientiai quam lapis. Per. Ego istuc scio.
#PAL# nunc sic rationem incipisso, hanc instituam astutiam,
ut Philocomasio huc sororem geminam germanam alteram
dicam Athenis aduenisse cum amatore aliquo suo,
tam similem, quam <lacte> lactist; apud <te> eos hic deuortier
dicam hospitio. Per. Euge euge, lepide, laudo commentum tuom.
#PAL# Vt si illic concriminatus sit aduorsum militem
meus conseruos, eam uidisse hic cum alieno oscularier,
eam arguam uidisse apud te contra conseruom meum
cum suo amatore amplexantem atque osculantem. Per. Immo optume.
idem ego dicam, si <ex> me exquiret miles. Pal. Sed simillimas
dicito esse, et Philocomasio id praecipiendum est ut sciat,
ne titubet, si exquiret ex ea miles. Per. Nimis doctum dolum.
sed si ambas uidere in uno miles concilio uolet,
quid agimus? Pal. Facilest: trecentae possunt causae conligi:
'non domist, abiit ambulatum, dormit, ornatur, lauat,
prandet, potat: occupatast, operae non est, non potest',
quantum uis prolationum, dum modo hunc prima uia
inducamus, uera ut esse credat quae mentibimur.
Per. Placet ut dicis. Pal. Intro abi ergo, et si isti est mulier, eam iube
cito domum transire, atque haec ei dice monstra praecipe,
ut teneat consilia nostra, quem ad modum exorsi sumus,
de gemina sorore. Per. Docte tibi illam perdoctam dabo.
numquid aliud? Pal. Intro ut abeas. Per. Abeo.—Pal. Et quidem ego ibo domum
atque hominem inuestigando operam huic dissimulabiliter dabo,
qui fuerit conseruos qui hodie sit sectatus simiam.
nam ille non potuit quin sermone suo aliquem familiarium
participauerit de amica eri, sese uidisse eam
hic in proximo osculantem cum alieno adulescentulo.
noui morem: egomet tacere nequeo solus quod scio.
si inuenio qui uidit, ad eum uineas pluteosque agam:
res paratast, ui pugnandoque hominem caperest certa res.
si ita non reperio, ibo odorans quasi canis uenaticus,
usque donec persecutus uolpem ero uestigiis.
sed fores crepuerunt nostrae, ego uoci moderabor meae;
nam illic est Philocomasio custos meus conseruos qui it foras.

II.III
Sceledrus Nisi quidem ego hodie ambulaui dormiens in tegulis,
certo edepol scio me uidisse hic proxumae uiciniae
Philocomasium erilem amicam sibi malam rem quaerere.
#PAL# hic illam uidit osculantem, quantum hunc audiui loqui.
Scel.quis hic est? Pal. Tuos conseruos. quid agis, Sceledre? Scel. Te, Palaestrio,
uolup est conuenisse. Pal. quid iam? aut quid negotist? fac sciam.
#SCEL# metuo—Pal. quid metuis? Scel. Ne hercle hodie, quantum hic familiariumst,
maxumum in malum cruciatumque insuliamus. Pal. Tu sali
solus, nam ego istam insulturam et desulturam nil moror.
#SCEL# nescis tu fortasse, apud nos facinus quod natumst nouom.
#PAL# Quod id est facinus? Scel. Impudicum. Pal. Tute scias soli tibi,
mihi ne dixis, scire nolo. Scel. Non enim faciam quin scias.
simiam hodie sum sectatus nostram in horum tegulis.
#PAL# edepol, Sceledre, homo sectatu's nihili nequam bestiam.
#SCEL# di te perdant. Pal. Te istuc aequom—quoniam occepisti, eloqui.
#SCEL# Forte fortuna per impluuium huc despexi in proxumum,
atque ego illi aspicio osculantem Philocomasium cum altero
nescio quo adulescente. Pal. Quod ego, Sceledre, scelus ex te audio?
#SCEL# profecto uidi. Pal. Tutin? Scel. Egomet duobus his oculis meis.
#PAL# abi, non uerisimile dicis, neque uidisti. Scel. Num tibi
lippus uideor? Pal. Medicum istuc tibi meliust percontarier.
uerum enim tu istam, si te di ament, temere hau tollas fabulam:
tuis nunc cruribus capitique fraudem capitalem hinc creas.
nam tibi iam ut pereas paratum est dupliciter, nisi supprimis
tuom stultiloquium. Scel.qui uero dupliciter? Pal. Dicam tibi.
primumdum, si falso insimulas Philocomasium, hoc perieris;
iterum, si id uerumst, tu ei custos additus <eo> perieris.
#SCEL# quid fuat me, nescio: haec me uidisse ego certo scio.
#PAL# pergin, infelix? Scel. quid tibi uis dicam nisi quod uiderim?
quin etiam nunc intus hic in proxumost. Pal. Eho an non domist?
#SCEL# Vise, abi intro tute, nam ego mi iam nil credi postulo.
#PAL# certum est facere.—Scel. Hic te opperiar; eadem illi insidias dabo,
quam mox horsum ad stabulum iuuenix recipiat se <a> pabulo.
quid ego nunc faciam? custodem me illi miles addidit:
nunc si indicium facio, interii; si taceo, <interii> tamen,
si hoc palam fuerit. quid peius muliere aut audacius?
dum ego in tegulis sum, illaec sese ex hospitio edit foras;
edepol facinus fecit audax. hocine si miles sciat,
credo hercle has sustollat aedis totas atque hunc in crucem.
hercle quidquid est, mussitabo potius quam inteream male;
non ego possum quae ipsa sese uenditat tutarier.
#PAL# sceledre, Sceledre, quis homo in terra te alter est audacior?
quis magis dis inimicis natus quam tu atque iratis? Scel. quid est?
#PAL# iuben tibi oculos exfodiri, quibus id quod nusquam est uides?
#SCEL# quid, nusquam? Pal. Non ego tuam empsim uitam uitiosa nuce.
Sc. quid negotist? Pal. quid negoti sit rogas? Sc. Cur non rogem?
#PAL# non tu tibi istam praetruncari linguam largiloquam iubes?
#SCEL# Quam ob rem iubeam? Pal. Philocomasium eccam domi, quam in proxumo
uidisse aibas te osculantem atque amplexantem cum altero.
#SCEL# mirumst lolio uictitare te tam uili tritico.
#PAL# quid iam? Scel.quia luscitiosu's. Pal. Verbero, edepol tu quidem
caecus, non luscitiosu's. nam illa quidem * domi.
#SCEL# quid, domi? Pal. Domi hercle uero. Scel. Abi, ludis me, Palaestrio.
Pa. Tum mihi sunt manus inquinatae. Sc.qui dum? Pa.quia ludo luto.
#SCEL# Vae capiti tuo. Pal. <Tuo> istuc, Sceledre, promitto fore,
nisi oculos orationemque aliam commutas tibi.
sed fores concrepuerunt nostrae. Scel. At ego ilico obseruo foris;
nam nihil est qua hinc huc transire ea possit nisi recto ostio.
#PAL# quin domi eccam. nescio quae te, Sceledre, scelera suscitant.
#SCEL# mihi ego uideo, mihi ego sapio, <mihi> ego credo plurumum:
me homo nemo deterrebit, quin ea sit in his aedibus.
hic obsistam, ne imprudenti huc ea se subrepsit mihi.
#PAL# meus illic homo est, deturbabo iam ego illum de pugnaculis.
uin iam faciam, ut stultiuidum * fateare? Scel. Age face.
#PAL# neque te quicquam sapere corde neque oculis uti? Scel. Volo.
#PAL# nempe tu istic ais esse erilem concubinam? Scel. Atque arguo
eam me uidisse osculantem hic intus cum alieno uiro.
#PAL# scin tu nullum commeatum hinc esse a nobis? Scel. Scio.
#PAL# neque solarium neque hortum, nisi per impluuium? Scel. Scio.
#PAL# quid nunc? si ea domist, si facio, ut eam exire hinc uideas domo,
dignun es uerberibus multis? Scel. Dignus. Pal. Serua istas fores,
ne tibi clam se subterducat istinc atque huc transeat.
#SCEL# consilium est ita facere. Pal. Pede ego iam illam huc tibi sistam in uiam.—
#SCEL# agedum ergo face. uolo scire, utrum egon id quod uidi uiderim
an illic faciat, quod facturum dicit, ut ea sit domi.
nam ego quidem meos oculos habeo nec rogo utendos foris.
sed hic illi subparasitatur semper, hic eae proxumust,
primus ad cibum uocatur, primo pulmentum datur;
nam illic noster est fortasse circiter triennium,
neque cuiquam quam illi in nostra meliust famulo familia.
sed ego hoc quod ago, id me agere oportet, hoc obseruare ostium.
sic obsistam. hac quidem pol certo uerba mihi numquam dabunt.

II.IV
#PAL# praecepta facito ut memineris. Philocomasium Totiens monere mirumst.
#PAL# at metuo ut satis sis subdola. Phil. Cedo uel decem, edocebo
minime malas ut sint malae, mihi solae quod superfit.
#PAL# age nunciam insiste in dolos; ego abs te procul recedam.
quid ais tu, Sceledre? Scel. Hanc rem gero. habeo auris, loquere quiduis.
#PAL# credo ego istoc extemplo tibi esse eundum actutum extra portam,
dispessis manibus, patibulum quom habebis. Scel. Quamnam ob rem?
#PAL# Respice dum ad laeuam: quis illaec est mulier? Scel. Pro di immortales,
eri concubinast haec quidem. Pal. Mihi quoque pol ita uidetur.
age nunciam, quando lubet—Scel. quid agam? Pal. Perire propera.
#PHIL# ubi iste est bonus seruos, qui probri me maxumi innocentem
falso insimulauit? Pal. Em tibi, hic mihi dixit tibi quae dixi.
#PHIL# tun me uidisse in proxumo hic, sceleste, ais osculantem?
#PAL# atque cum alieno adulescentulo dixit. Scel. Dixi hercle uero.
#PH# Tun me uidisti? #S# atque his quidem hercle oculis. #PH# Carebis, credo,
qui plus uident quam quod uident. Scel. Numquam hercle deterrebor
quin uiderim id quod uiderim. Phil. Ego stulta et mora multum,
quae cum hoc insano fabuler, quem pol ego capitis perdam.
#SCEL# noli minitari: scio crucem futuram mihi sepulcrum;
ibi mei sunt maiores siti, pater, auos, proauos, abauos.
non possunt mihi minaciis tuis hisce oculi exfodiri.
sed paucis uerbis te uolo, Palaestrio. opsecro te,
unde exit haec? Pal. unde nisi domo? Scel. Domo? Pal. #M# uiden? Scel. Te uideo.
nimis mirumst facinus, quo modo haec hinc huc transire potuit;
nam certo neque solariumst apud nos neque hortus ullus
neque fenestra nisi clatrata; nam certe ego te hic intus uidi.
#PAL# pergin, sceleste, intendere hanc arguere? Phil. Ecastor ergo
mi hau falsum euenit somnium, quod noctu hac somniaui.
#PAL# quid somniasti? Phil. Ego eloquar. sed amabo aduortite animum.
hac nocte in somnis mea soror geminast germana uisa
uenisse Athenis in Ephesum cum suo amatore quodam;
ei ambo hospitio huc in proxumum mihi deuortisse uisi.
#PAL# palaestrionis somnium narratur. perge porro.
#PHIL# ego laeta uisa, quia soror uenisset, propter eandem
suspicionem maximam sum uisa sustinere.
nam arguere in somnis me meus mihi familiaris uisust,
me cum alieno adulescentulo, quasi nunc tu, esse osculatam,
quom illa osculata mea soror gemina esset suompte amicum.
id me insimulatam perperam falsum esse somniaui.
#PAL# satin eadem uigilanti expetunt quae in somnis uisa memoras?
eu hercle praesens somnium. abi intro et comprecare.
narrandum ego istuc militi censebo. Phil. Facere certum est,
neque me quidem patiar probri falso impune insimulatam.—
#SCEL# timeo quid rerum gesserim, ita dorsus totus prurit.
#PAL# scin te periisse? Scel. Nunc quidem domi certo est. certa res est
nunc nostrum obseruare ostium, ubi ubist. Pal. At, Sceledre, quaeso,
ut ad id exemplum somnium quam simile somniauit
atque ut tu suspicatus es eam uidisse osculantem.
#SCEL# nescio quid credam egomet mihi iam, ita quod uidisse credo
me id iam non uidisse arbitror. Pal. Ne tu hercle sero, opinor,
resipisces: si ad erum haec res prius † deuenerit, peribis pulchre.
#SCEL# nunc demum experior, mi ob oculos caliginem opstitisse.
#PAL# dudum edepol planum est id quidem, quae hic usque fuerit intus.
#SCEL# nihil habeo certi quid loquar: non uidi eam, etsi uidi.
#PAL# ne tu edepol stultitia tua nos paene perdidisti:
dum te fidelem facere ero uoluisti, absumptu's paene.
sed fores uicini proxumi crepuerunt. conticiscam.

II.u
#PHIL# inde ignem in aram, ut Ephesiae Dianae laeta laudes
gratesque agam eique ut Arabico fumificem odore amoene,
quom me in locis Neptuniis templisque turbulentis
seruauit, saeuis fluctibus ubi sum adflictata multum.
#SCEL# palaestrio, o Palaestrio. Pal. O Sceledre, Sceledre, quid uis?
#SCEL# haec mulier, quae hinc exit modo, estne erilis concubina
Philocomasium, an non est ea? Pal. Hercle opinor, ea uidetur.
sed facinus mirum est, quo modo haec hinc huc transire potuit,
si quidem east. Scel. An dubium tibi est eam esse hanc? Pal. Ea uidetur.
#SCEL# adeamus, appellemus. heus, quid istuc est, Philocomasium?
quid tibi istic in istisce aedibus debetur, quid negotist?
quid nunc taces? tecum loquor. Pal. Immo edepol tute tecum;
nam haec nil respondet. Scel. Te adloquor, uiti probrique plena,
quae circum uicinos uagas. Phil.quicum tu fabulare?
Scel.quicum nisi tecum? Phil.quis tu homo es, aut mecum quid est negoti?
#SCEL# #M# rogas homo qui sim? Phil.quin ego hoc rogem quod nesciam?
#PAL# quis ego sum igitur, si hunc ignoras? Phil. Mihi odiosus, quisquis es,
et tu et hic. Sc. Non nos nouisti? #PH# Neutrum. Sc. Metuo maxume,
#PAL# quid metuis? Scel. Enim ne <nos> nosmet perdiderimus uspiam;
nam nec te neque me nouisse ait haec. Pal. Persectari hic uolo,
Sceledre, nos nostri an alieni simus, ne dum quispiam
nos uicinorum imprudentis aliquis immutauerit.
#SCEL# certe equidem noster sum. Pal. Et pol ego. quaeris tu, mulier, malum.
tibi ego dico, heus, Philocomasium. Phil. Quae te intemperiae tenent,
qui me perperam perplexo nomine appelles? Pal. Eho,
quis igitur uocare? Phil. Diceae nomen est. Scel. Iniuria es,
falsum nomen possidere, Philocomasium, postulas;
ἄδικος es tu, non δικαία, et meo ero facis iniuriam.
#PHIL# egone? Scel. Tu<ne>. Phil. Quae heri Athenis Ephesum adueni uesperi
cum meo amatore, adulescente Atheniensi? Pal. Dic mihi,
quid hic tibi in Epheso est negoti? Phil. Geminam germanam meam
hic sororem esse indaudiui, eam ueni quaesitum. Scel. Mala es.
#PHIL# immo ecastor stulta multum, quae uobiscum fabuler.
abeo. Scel. Abire non sinam te. Phil. Mitte. Scel. Manifestaria es.
non omitto. Phil. At iam crepabunt mihi manus, malae tibi,
nisi me omittis. Scel. quid, malum, astas? quin tenes altrinsecus?
#PAL# nil moror negotiosum mi esse tergum. qui scio
an ista non sit Philocomasium atque alia eius similis sit?
#PHIL# mittis me an non mittis? Scel. Immo ui atque inuitam ingratiis,
nisi uoluntate ibis, rapiam te domum. Phil. Hosticum hoc mihi
domicilium est, Athenis domus est Atticis; ego istam domum
neque moror neque uos qui homines sitis noui neque scio.
#SCEL# lege agito: te nusquam mittam, nisi das firmatam fidem,
te huc, si omisero, intro ituram. Phil. Vi me cogis, quisquis es.
do fidem, si omittis, isto me intro ituram quo iubes.
Sc. Ecce omitto. #PH# At ego abeo missa.—Sc. Muliebri fecit fide.
#PAL# sceledre, manibus amisisti praedam. tam east quam potis
nostra erilis concubina. uin tu facere hoc strenue?
#S# quid faciam? P. Ecfer mihi machaeram huc intus. #S# quid facies ea?
#PAL# intro rumpam recta in aedis: quemque hic intus uidero
cum Philocomasio osculantem, eum ego obtruncabo extempulo.
#SCEL# Visanest ea esse? Pal. Immo edepol plane east. Scel. Sed quo modo
dissimulabat. Pa. Abi, machaeram huc ecfer. Sc. Iam faxo hic erit.—
#PAL# neque eques neque pedes profectost quisquam tanta audacia,
qui aeque faciat confidenter quicquam quam mulier facit.
ut utrubique orationem docte diuisit suam,
ut sublinitur os custodi cauto, conseruo meo.
nimis beat quod commeatus transtinet trans parietem.
#SCEL# heus, Palaestrio, machaera nihil opust. Pal. quid iam, aut quid est?
#S# domi eccam erilem concubinam. P. quid, domi? #S# in lecto cubat.
#PAL# edepol ne tu tibi malam rem repperisti, ut praedicas.
#SCEL# quid iam? Pal.quia hanc attingere ausu's mulierem hinc ex proxumo.
#SCEL# magis hercle metuo. Pal. Sed numquam quisquam faciet quin soror
istaec sit gemina huius: eam pol tu osculantem hic uideras.
#SCEL# id quidem palam est eam esse, ut dicis; quid propius fuit,
quam ut perirem, si elocutus essem ero? Pal. Ergo, si sapis,
mussitabis: plus oportet scire seruom quam loqui.
ego abeo a te, ne quid tecum consili commisceam,
atque apud hunc ero uicinum; tuae mihi turbae non placent.
erus si ueniet, si me quaeret, hic ero: hinc me arcessito.—

II.ui
Sceledrus Satin abiit ille neque erile negotium
plus curat, quasi non seruitutem seruiat?
certo illa quidem hic nunc intus est in aedibus,
nam egomet cubantem eam modo offendi domi.
certum est nunc obseruationi operam dare.
Periplectomenus non hercle hisce homines me marem, sed feminam
uicini rentur esse serui militis:
ita me ludificant. meamne hic inuitam hospitam,
quae heri huc Athenis cum hospite aduenit meo,
tractatam et ludificatam, ingenuam et liberam?
#SCEL# perii hercle, hic ad me recta habet rectam uiam.
metuo, illaec mihi res ne malo magno fuat,
quantum hunc audiui facere uerborum senem.
Per. Accedam ad hominem. tun, Sceledre, hic, scelerum caput,
meam ludificauisti hospitam ante aedis modo?
#SCEL# Vicine, ausculta quaeso. Per. Ego auscultem tibi?
#SCEL# expurigare uolo me. Per. Tun te expuriges,
qui facinus tantum tamque indignum feceris?
an quia latrocinamini, arbitramini
quiduis licere facere uobis, uerbero?
#SCEL# licetne? Per. At ita me di deaeque omnis ament,
nisi mihi supplicium uirgeum de te datur
longum diutinumque, a mane ad uesperum,
quod meas confregisti imbricis et tegulas,
ibi dum condignam te sectatu's simiam,
quodque inde inspectauisti meum apud me hospitem
amplexum amicam, quom osculabatur, suam,
quodque concubinam erilem insimulare ausus es
probri pudicam meque summi flagiti,
tum quod tractauisti hospitam ante aedis meam:
nisi mihi supplicium stimuleum de <te> datur,
dedecoris pleniorem erum faciam tuom,
quam magno uento plenumst undarum mare.
#SCEL# ita sum coactus, Periplectomene, ut nesciam
utrum me postulare prius * tecum aequom siet;
nisi <si> istaec non est haec neque <haec> istast, mihi
me expurigare tibi uidetur aequius;
sicut etiam nunc nescio quid uiderim:
itast ista huius similis nostrai tua,
siquidem non eadem est. Per. Vise ad me intro, iam scies.
#SCEL# licetne? Per.quin te iubeo; et placide noscita.
#SCEL# ita facere certum est.—Per. Heus, Philocomasium, cito
transcurre curriculo ad nos, ita negotiumst.
post, quando exierit Sceledrus a nobis, cito
transcurrito ad uos rursum curriculo domum.
nunc pol ego metuo ne quid infuscauerit.
si hic non uidebit mulierem—aperitur foris.
#SCEL# pro di immortales, similiorem mulierem
magisque eandem, ut pote quae non sit eadem, non reor
deos facere posse. Per. quid nunc? Scel. Commerui malum.
Per. quid igitur? eanest? Scel. Etsi east, non est ea.
Per. Vidistin istam? Scel. Vidi, et illam et hospitem,
complexam atque osculantem. Per. Eanest? Scel. Nescio.
Pe. Vin scire plane? Sc. Cupio. Pe. Abi intro ad uos domum
continuo, uide sitne istaec uostra intus. Scel. Licet,
pulchre admonuisti. iam ego ad te exibo foras.—
Per. Numquam edepol hominem quemquam ludificarier
magis facete uidi et magis miris modis.
sed eccum egreditur. Scel. Periplectomene, te opsecro
per deos atque homines perque stultitiam meam
perque tua genua—Per. quid opsecras me? Scel. Inscitiae
meae et stultitiae ignoscas. nunc demum scio
me fuisse excordem, caecum, incogitabilem.
nam Philocomasium eccam intus. Per. quid nunc, furcifer?
uidistin ambas? Scel. Vidi. Per. Erum exhibeas uolo.
#SCEL# meruisse equidem me maxumum fateor malum,
et tuae fecisse me hospitae aio iniuriam;
sed meam esse erilem concubinam censui,
cui me custodem erus addidit miles meus.
nam ex uno puteo similior numquam potis
aqua aquai sumi quam haec est atque ista hospita.
et me despexe ad te per impluuium tuom
fateor. Per. quid ni fateare, ego quod uiderim?
et ibi osculantem meum hospitem cum ista hospita
uidisti? Scel. Vidi (cur negem quod uiderim?),
sed Philocomasium me uidisse censui.
Per. Ratun istic me hominem esse omnium minimi preti,
si ego me sciente paterer uicino meo
eam fieri apud me tam insignite iniuriam?
#SCEL# nunc demum a me insipienter factum esse arbitror,
cum rem cognosco; at non malitiose tamen
feci. Per. Immo indigne; nam hominem seruom suos
domitos habere oportet oculos et manus
orationemque. Scel. Egone si post hunc diem
muttiuero, etiam quod egomet certo sciam,
dato excruciandum me: egomet me dedam tibi;
nunc hoc mi ignosce quaeso. Per. Vincam animum meum,
ne malitiose factum id esse aps te arbitrer.
ignoscam tibi istuc. Scel. At tibi di faciant bene.
Per. Ne tu hercle, si te di ament, linguam comprimes
posthac, etiam illud quod scies nesciueris
nec uideris quod uideris. Scel. Bene me mones,
ita facere certum est. sed satine oratu's? Per. Abi.
#SCEL# numquid nunc aliud me uis? Per. Ne me noueris.
#SCEL# dedit hic mihi uerba. quam benigne gratiam
fecit, ne iratus esset. scio quam rem gerat:
ut miles cum extemplo a foro adueniat domum,
domi comprehendar. una hic et Palaestrio
me habent uenalem: sensi et iam dudum scio.
numquam hercle ex ista nassa ego hodie escam petam;
nam iam aliquo aufugiam et me occultabo aliquot dies,
dum haec consilescunt turbae atque irae leniunt.
nam uni satis populo impio merui mali.—
[uerum tamen de me quidquid est, ibo hinc domum.]
Per. Illic hinc abscessit. sat edepol certo scio,
occisam saepe sapere plus multo suem:
quoin id adimatur ne id quod uidit uiderit.
nam illius oculi atque aures atque opinio
transfugere ad nos. usque adhuc actum est probe;
nimium festiuam mulier operam praehibuit.
redeo in senatum rusum; nam Palaestrio
domi nunc apud me est, Sceledrus nunc autemst foris:
frequens senatus poterit nunc haberier.
ibo intro, ne, dum absum, alter sorti defuat.—

III.I
Palaestrio Cohibete intra limen etiam uos parumper, Pleusicles,
sinite me prius perspectare, ne uspiam insidiae sient
concilium quod habere uolumus. nam opus est nunc tuto loco,
unde inimicus ne quis nostri spolia capiat consili.
nam bene consultum inconsultum est, si id inimicis usuist,
neque potest quin, si id inimicis usuist, obsit tibi;
[nam bene <consultum> consilium surripitur saepissime,
si minus cum cura aut cautella locus loquendi lectus est.]
quippe qui, si resciuere inimici consilium tuom,
tuopte tibi consilio occludunt linguam et constringunt manus,
atque eadem quae illis uoluisti facere, illi faciunt tibi.
sed speculabor, ne quis aut hinc aut ab laeua aut dextera
nostro consilio uenator adsit cum auritis plagis.
sterilis hinc prospectus usque ad ultumam est plateam probe.
euocabo. heus Periplectomene et Pleusicles, progredimini.
Periplectomenus Ecce nos tibi oboedientes. Pal. Facilest imperium in bonis.
sed uolo scire: eodem consilio, quod intus meditati sumus,
gerimus rem? Per. Magis non potest esse ad rem utibile. Pal. Immo *
quid tibi, Pleusicles? Pleusicles Quodne uobis placeat, displiceat mihi?
quis homo sit magis meus quam tu es? Pal. Loquere lepide et commode.
Per. Pol ita decet hunc facere. Pl. At hoc me facinus miserum macerat
meumque cor corpusque cruciat. Per. quid id est quod cruciat? cedo.
Pleus. #M# tibi istuc aetatis homini facinora puerilia
obicere, neque te decora neque tuis uirtutibus;
ea te expetere ex opibus summis mei honoris gratia
mihique amanti ire opitulatum atque ea te facere facinora,
quae istaec aetas fugere facta magis quam sectari solet:
eam pudet me tibi in senecta obicere sollicitudinem.
#PAL# nouo modo tu homo amas, siquidem te quicquam quod faxis pudet;
nihil amas, umbra es amantis magis quam amator, Pleusicles.
Pleus. Hancine aetatem exercere <mei> me amoris gratia?
Per. quid ais tu? itane tibi ego uideor oppido Acherunticus?
tam capularis, tamine tibi diu uideor uitam uiuere?
nam equidem haud sum natus annos praeter quinquaginta et quattuor,
clare oculis uideo, pernix sum manibus, pedibus mobilis.
#PAL# si albicapillus hic, uidetur neutiquam ab ingenio senex.
inest in hoc emussitata sua sibi ingenua indoles.
Pleus. Pol id quidem experior ita esse ut praedicas, Palaestrio;
nam benignitas quidem huius oppido adulescentula est.
Per. Immo, hospes, magis cum periclum facies, magis nosces meam
comitatem erga te amantem. Pleus. quid opus nota noscere?
Per. Vt apud <te> exemplum experiundi habeas, ne quaeras foris;
nam nisi qui ipse amauit, aegre amantis ingenium inspicit:
et ego amoris aliquantum habeo umorisque etiam in corpore,
neque dum exarui ex amoenis rebus et uoluptariis.
uel cauillator facetus uel conuiua commodus
item ero, neque ego oblocutor sum alteri in conuiuio:
incommoditate abstinere me apud conuiuas commodo
commemini et meae orationis iustam partem persequi
et meam partem itidem tacere, quom aliena est oratio;
minime sputator, screator sum, itidem minime mucidus:
post Ephesi sum natus, non enim in Apulis; non sum Animulas.
#PAL# o lepidum senem, in se si quas memorat uirtutis habet,
atque equidem plane educatum in nutricatu Venerio.
Per. Plus dabo quam praedicabo ex me uenustatis tibi.
neque ego umquam alienum scortum subigito in conuiuio,
neque praeripio pulpamentum neque praeuorto poculum,
neque per uinum umquam ex me exoritur discidium in conuiuio:
si quis ibi est odiosus, abeo domum, sermonem segrego;
Venerem, amorem amoenitatemque accubans exerceo.
#PAL# tu quidem edepol omnis moris ad uenustatem † uacet;
cedo tris mi hominis aurichalco contra cum istis moribus.
Pleus. At quidem illuc aetatis qui sit non inuenies alterum
lepidiorem ad omnis res nec qui amicus amico sit magis.
Per. Tute me ut fateare faciam esse adulescentem moribus,
ita apud omnis comparebo tibi res bene factis frequens.
opusne erit tibi aduocato tristi, iracundo? ecce me;
opusne leni? leniorem dices quam mutum est mare,
liquidiusculusque ero quam uentus est fauonius.
uel hilarissimum conuiuam hinc indidem expromam tibi,
pel primarium parasitum atque obsonatorem optumum;
tum ad saltandum non cinaedus malacus aequest atque ego.
#PAL# quid ad illas artis optassis, si optio eueniat tibi?
Pleus. Huius pro meritis ut referri pariter possit gratia,
tibique, quibus nunc me esse experior summae sollicitudini.
at tibi tanto sumptui esse mihi molestumst. Per. Morus es.
nam in mala uxore atque inimico si quid sumas, sumptus est,
in bono hospite atque amico quaestus est quod sumitur
et quod in diuinis rebus sumptumst, sapienti lucrumst.
deum uirtute est te unde hospitio accipiam apud me comiter:
es, bibe, animo obsequere mecum atque onera te hilaritudine.
liberae sunt aedis, liber sum autem ego: mei uolo uiuere.
nam mihi, deum uirtute dicam, propter diuitias meas
licuit uxorem dotatam genere summo ducere;
sed nolo mi oblatratricem in aedis intro mittere.
#PAL# cur non uis? nam procreare liberos lepidumst onus.
Per. Hercle uero liberum esse tete, id multo lepidiust.
#PAL# tu homo et alteri sapienter potis es consulere et tibi.
Per. Nam bona uxor suaue ductust, si sit usquam gentium
ubi ea possit inueniri; uerum egone eam ducam domum,
quae mihi numquam hoc dicat 'eme, mi uir, lanam, unde tibi pallium
malacum et calidum conficiatur tunicaeque hibernae bonae,
ne algeas hac hieme' (hoc numquam uerbum ex uxore audias),
uerum prius quam galli cantent quae me e somno suscitet,
dicat 'da, mi uir, kalendis meam qui matrem munerem,
da qui faciam † condiat, da quod dem quinquatribus
praecantrici, coniectrici, hariolae atque haruspicae;
flagitiumst, si nil mittetur quae supercilio spicit;
tum plicatricem clementer non potest quin munerem;
iam pridem, quia nihil abstulerit, suscenset ceriaria;
tum opstetrix expostulauit mecum, parum missum sibi;
quid? nutrici non missuru's quicquam, quae uernas alit?'
haec atque horum similia alia damna multa mulierum
me uxore prohibent, mihi quae huius similes sermones serat.
#PAL# di tibi propitii sunt, nam hercle si istam semel amiseris
libertatem, haud facile in eundem rusum restitues locum.
Pleus. At illa laus est, magno in genere et in diuitiis maxumis
liberos hominem educare, generi monumentum et sibi.
Per. Quando habeo multos cognatos, quid opus est mihi liberis?
nunc bene uiuo et fortunate atque ut uolo atque animo ut lubet.
mea bona in morte cognatis didam, inter eos partiam.
[ei apud me aderunt, me curabunt, uisent quid agam, ecquid uelim.]
prius quam lucet adsunt, rogitant noctu ut somnum ceperim.
[eos pro liberis habebo, qui mihi mittunt munera.]
sacrificant: dant inde partem mihi maiorem quam sibi,
abducunt ad exta; me ad se ad prandium, ad cenam uocant;
ille miserrumum se retur, minimum qui misit mihi.
illi inter se certant donis, egomet mecum mussito:
bona mea inhiant, me certatim nutricant et munerant.
#PAL# nimis bona ratione nimiumque ad te <te> et tuam uitam habes:
et tibi sunt gemini et trigemini, si te bene habes, filii.
Per. Pol si habuissem, satis cepissem miseriarum e liberis:
continuo excruciarer animi: si ei forte fuisset febris,
censerem emori; cecidissetue ebrius aut de equo uspiam,
metuerem ne ibi diffregisset crura aut ceruices sibi.
#PAL# huic homini dignum est diuitias esse et diu uitam dari,
qui et rem seruat et se bene habet suisque amicis usui est.
Pleus. O lepidum caput. ita me di deaeque ament, aequom fuit
deos parauisse, uno exemplo ne omnes uitam uiuerent;
sicut merci pretium statuit qui est probus agoranomus:
quae probast mers, pretium ei statuit, pro uirtute ut ueneat,
quae improbast, pro mercis uitio dominum pretio pauperat,
itidem diuos dispertisse uitam humanam aequom fuit:
qui lepide ingeniatus esset, uitam ei longinquam darent,
qui improbi essent et scelesti, is adimerent animam cito.
si hoc parauissent, et homines essent minus multi mali
et minus audacter scelesta facerent facta, et postea,
qui homines probi essent, esset is annona uilior.
Per.qui deorum consilia culpet, stultus inscitusque sit,
quique eos uituperet. nunc istis rebus desisti decet.
nunc uolo opsonare, ut, hospes, tua te ex uirtute et mea
meae domi accipiam benigne, lepide et lepidis uictibus.
Pleus. Nihil me paenitet iam quanto sumptui fuerim tibi;
nam hospes nullus tam in amici hospitium deuorti potest,
quin, ubi triduom continuom fuerit, iam odiosus siet;
uerum ubi dies decem continuos sit, east odiorum Ilias:
tam etsi dominus non inuitus patitur, serui murmurant.
Per. Seruiendae seruituti ego seruos instruxi mihi,
hospes, non qui mi imperarent quibusue ego essem obnoxius:
si illis aegrest mihi quod uolup est, meo remigio rem gero,
tamen id quod odiost faciundumst cum malo atque ingratiis.
nunc, quod occepi, opsonatum pergam. Pleus. #S# certumst tibi,
commodulum obsona, ne magno sumptu: mihi quiduis sat est.
Per.quin tu istanc orationem hinc ueterem atque antiquam amoues?
[nam] proletario sermone nunc quidem, hospes, utere;
nam ei solent, quando accubuere, ubi cena adpositast, dicere:
'quid opus fuit hoc, <hospes>, sumptu tanto nostra gratia?
insaniuisti hercle, nam idem hoc hominibus sat erat decem.'
quod eorum causa obsonatumst culpant et comedunt tamen.
#PAL# fit pol illud ad illud exemplum. ut docte et perspecte sapit.
Per. Sed eidem homines numquam dicunt, quamquam adpositumst ampliter:
'iube illud demi; tolle hanc patinam; remoue pernam, nil moror;
aufer illam offam porcinam, probus hic conger frigidus,
remoue, abi aufer' neminem eorum haec adseuerare audias,
sed procellunt se et procumbunt dimidiati, dum appetunt.
#PAL# bonus bene ut malos descripsit mores. Per. Haud centesimam
partem dixi atque, otium rei si sit, possum expromere.
#PAL# igitur id quod agitur, † hic primum praeuerti decet.
nunc hoc animum aduortite ambo. mihi opus est opera tua,
Periplectomene; nam ego inueni lepidam sycophantiam,
qui admutiletur miles usque caesariatus atque uti
huic amanti ac Philocomasio hanc ecficiamus copiam,
ut hic eam abducat habeatque. Per. Dari istanc rationem uolo.
#PAL# at ego mi anulum dari istunc tuom uolo. Per. Quam ad rem usui est?
#PAL# Quando habebo, igitur rationem mearum fabricarum dabo.
Per. Vtere, accipe. Pal. Accipe a me rusum rationem doli,
quam institui. Pleus. Perpurigatis damus tibi ambo operam auribus.
#PAL# erus meus ita magnus moechus mulierum est, ut neminem
fuisse aeque neque futurum credo. Pleus. Credo ego istuc idem.
#PAL# isque Alexandri praestare praedicat formae suam,
itaque omnis se ultro sectari in Epheso memorat mulieres.
Per. Edepol qui te de isto multi cupiunt † non mentirier,
sed ego ita esse ut dicis teneo pulchre. proin, Palaestrio,
quam potis tam uerba confer maxime ad compendium.
#PAL# ecquam tu potes reperire forma lepida mulierem,
cui facetiarum cor pectusque sit plenum et doli?
Per. Ingenuamne an libertinam? Pal. Aequi istuc facio, dum modo
eam des quae sit quaestuosa, quae alat corpus corpore,
cuique sapiat pectus; nam cor non potest, quod nulla habet.
Per. Lautam uis an quae nondum sit lauta? Pal. Sic consucidam,
quam lepidissimam potis quamque adulescentem maxume.
Per. Habeo eccillam meam clientam, meretricem adulescentulam.
sed quid ea usus est? Pal. Vt ad te eam iam deducas domum
itaque eam huc ornatam adducas, ex matronarum modo,
capite compto, crinis uittasque habeat, adsimuletque se
tuam esse uxorem: ita praecipiundum est. Pleus. Erro quam insistas uiam.
#PAL# at scietis. sed ecquae ancillast illi? Per. Est prime cata.
#PAL# ea quoque opus est. ita praecipito mulieri atque ancillulae,
ut simulet se tuam esse uxorem et deperire hunc militem,
quasique hunc anulum faueae suae dederit, ea porro mihi,
militi ut darem, quasique ego <ei> rei sim interpres. Per. Audio;
ne me surdum esse arbitrare, si audes. ego recte meis
auribus utor * Pal. *
ei dabo, <aps> tua mi uxore dicam delatum et datum,
ut sese ad eum conciliarem; ille eiusmodi est: cupiet miser,
qui nisi adulterio studiosus rei nulli aliaest improbus.
Per. Non potuit reperire, si ipsi Soli quaerendas dares,
lepidiores duas ad hanc rem quam ego. habe animum bonum.
#PAL# ergo adcura, sed propere opus est. nunc tu ausculta, Pleusicles.
Pleus. Tibi sum oboediens. Pal. Hoc facito, miles domum ubi aduenerit,
memineris ne Philocomasium nomines. Pleus. Quem nominem?
Pa. Diceam. Pl. Nempe eandem quae dudum constitutast. Pa. Pax, abi.
Pleus. Meminero. sed quid meminisse id refert, <rogo> ego te tamen.
#PAL# ego enim dicam tum quando usus poscet; interea tace,
ut nunc etiam hic agat ac tu tum partis defendas tuas.
Pleus. Ego eo intro igitur.—Pal. Et praecepta sobrie ut cures face.

III.II
quantas res turbo, quantas moueo machinas.
eripiam ego hodie concubinam militi,
si centuriati bene sunt maniplares mei.
sed illum uocabo. heus Sceledre, nisi negotiumst,
progredere ante aedis, te uocat Palaestrio.
Lucrio Non operaest Sceledro. Pal. quid iam? Luc. Sorbet dormiens.
#PAL# quid, sorbet? Luc. Illud, stertit, uolui dicere.
sed quia consimile est, quom stertas, quasi sorbeas—
#PAL# eho an dormit Sceledrus intus? Luc. Non naso quidem,
nam eo magnum clamat. tetigit calicem clanculum,
dum misit nardum in amphoram, cellarius.
#PAL# eho tu sceleste, qui illi suppromu's, eho—
Luc. quid uis? Pal.qui lubitum est illi condormiscere?
Luc. Oculis opinor. Pal. Non te istuc rogito, scelus.
procede huc. periisti iam, nisi uerum scio.
prompsisti tu illi uinum? Luc. Non prompsi. Pal. Negas?
Luc. Nego hercle uero, nam ille me uetuit dicere;
neque equidem heminas octo exprompsi in urceum
neque illic calidum exbibit in prandium.
#PAL# neque tu bibisti? Luc. Di me perdant, si bibi,
si bibere potui. Pal. quid iam? Luc.quia enim obsorbui;
nam nimis calebat, amburebat gutturem.
#PAL# alii ebrii sunt, alii poscam potitant.
bono subpromo et promo cellam creditam.
Lucr. Tu hercle idem faceres, si tibi esset credita:
quoniam aemulari non licet, nunc inuides.
#PAL# eho an umquam prompsit antehac? responde, scelus.
atque ut tu scire possis, <ego> dico tibi:
si falsa dices, Lucrio, excruciabere.
Lucr. Ita uero? ut tu ipse me dixisse delices,
post <e> sagina ego eiciar cellaria,
ut tibi, si promptes, alium subpromum pares.
#PAL# non edepol faciam. age eloquere audacter mihi.
Lucr. Numquam edepol uidi promere. uerum hoc erat:
mihi imperabat, ego promebam postea.
#PAL# hoc illi crebro capite sistebant cadi.
Lucr. Non hercle tam istoc ualide cassabant cadi;
sed in cella erat paulum nimis loculi lubrici,
ibi erat bilibris aula sic propter cados,
ea saepe deciens complebatur: uidi eam
plenam atque inanem fieri, plenam maxume;
ubi bacchabatur aula, cassabant cadi.
#PAL# abi, abi intro iam. uos in cella uinaria
bacchanal facitis. iam hercle ego erum adducam a foro.
Lucr. Perii, excruciabit me erus, domum si uenerit,
quom haec facta scibit, quia sibi non dixerim.
fugiam hercle aliquo atque hoc in diem extollam malum.
ne dixeritis, obsecro, huic, uostram fidem.
#PAL# Quo te agis? Lucr. Missus sum aliquo: iam huc reuenero.
#PAL# quis misit? Lucr. Philocomasium. Pal. Abi, actutum redi.
Lucr. Quaeso tamen tu meam partem, infortunium
si diuidetur, me absente accipito tamen.—
#PAL# modo intellexi quam rem mulier gesserit:
quia Sceledrus dormit, hunc subcustodem suom
foras ablegauit, dum ab se huc transiret. placet.
sed Periplectomenus quam ei mandaui mulierem
nimis lepida forma ducit. di hercle hanc rem adiuuant.
quam digne ornata incedit, haud meretricie.
lepide hoc succedit sub manus negotium.

III.III
Periplectomenus Rem omnem tibi, Acroteleutium, tibique una, Milphidippa,
domi demonstraui in ordine. hanc fabricam fallaciasque
minus si tenetis, denuo uolo percipiatis plane;
satis si intellegitis, aliud est quod potius fabulemur.
Acroteleutium Stultitia atque insipientia mea istaec sit, <mi patrone,>
me ire in opus alienum aut ibi meam operam pollicitari,
si ea in opificina nesciam aut mala esse aut fraudulenta.
Per. At melius est monerier. Acr. Meretricem commoneri,
quam sane magni referat, nihil clam est. quin egomet ultro,
postquam adbibere auris meae tuae oram orationis,
tibi dixi, miles quem ad modum potis sit deasciari.
Per. At nemo solus satis sapit. nam ego multos saepe uidi
regionem fugere consili prius quam repertam haberent.
Acr. #S# quid faciendum est mulieri male atque malitiose,
ea sibi immortalis memoriast meminisse et sempiterna;
sin bene quid aut fideliter faciundum eisdem ueniat,
obliuiosae extempulo fiunt, meminisse nequeunt.
Per. Ergo istuc metuo, quom uenit uobis faciundum utrumque:
nam id proderit mihi, militi male quod facietis ambae.
Acr. Dum nescientes quod bonum faciamus, ne formida.
Per. Mala mulier mers est. Acr. Ne paue, peioribus conueniunt.
Per. Ita uos decet. consequimini. Pal. Cesso ego illis obuiam ire?
uenire saluom gaudeo, lepide hercle ornatus incedis.
Per. Bene opportuneque obuiam es, Palaestrio. em tibi adsunt
quas me iussisti adducere et quo ornatu. Pal. eu, noster esto.
Palaestrio Acroteleutium salutat. Acr.quis hic amabo est,
qui tam pro nota nominat me? Per. Hic noster architectust.
Acr. Salue, architecte. Pal. Salua sis. sed dic mihi, ecquid hic te
onerauit praeceptis? Per. Probe meditatam utramque duco.
#PAL# audire cupio, quem ad modum; ne quid peccetis paueo.
Per. Ad tua praecepta de meo nihil his nouom adposiui.
Acr. Nempe ludificari militem tuom erum uis? Pal. Exlocuta es.
Acr. Lepide et sapienter, commode et facete res paratast.
#PAL# atque huius uxorem uolo <te esse> adsimulare. Acr. Fiet.
#PAL# Quasi militi animum adieceris, simulare. Acr. Sic futurum est.
#PAL# Quasique ea res per me interpretem et tuam ancillam ei curetur.
Acr. Bonus uates poteras esse, nam quae sunt futura dicis.
#PAL# Quasique anulum hunc ancillula tua abs te detulerit ad me,
quem ego militi <porro> darem tuis uerbis. Acr. Vera dicis.
Per. quid istis nunc memoratis opust quae commeminere? Acr. Meliust.
nam, mi patrone, hoc cogitato, ubi probus est architectus,
bene lineatam si semel carinam conlocauit,
facile esse nauem facere, ubi fundata, constitutast.
nunc haec carina satis probe fundata, bene statutast,
atque architecto adsunt fabri ad eam rem haud imperiti.
si non nos materiarius remoratur, quod opus qui det
(noui indolem nostri ingeni), cito erit parata nauis.
#PAL# nempe tu nouisti militem meum erum? Acr. Rogare mirumst.
populi odium quidni nouerim, magnidicum, cincinnatum,
moechum unguentatum. Pal. Num ille te nam nouit? Acr. Numquam uidit:
qui nouerit me quis ego sim? Pal. Nimis lepide fabulare;
eo †potiuerim lepidius pol fieri. Acr. Potin ut hominem
mihi des, quiescas cetera? ni ludificata lepide
ero, culpam omnem in me imponito. Pal. Age igitur intro abite,
insistite hoc negotium sapienter. Acr. Alia cura.
#PAL# age, Periplectomene, has nunciam duc intro; ego ad forum illum
conueniam atque illi hunc anulum dabo, atque praedicabo
a tua uxore mihi datum esse eamque illum deperire.
hanc ad nos, quom extemplo a foro ueniemus, mittitote,
quasi clanculum ad <eum> missa sit. Per. Faciemus. alia cura.
#PAL# Vos modo curate, ego illum probe iam oneratum huc acciebo.—
Per. Bene ambula, bene rem geras. egone hoc si efficiam plane,
ut concubinam militis meus hospes habeat hodie
atque hinc Athenas auehat, <si> hodie hunc dolum dolamus,
quid tibi ego mittam muneris! Acr. Datne ab se mulier operam?
Per. Lepidissume et compsissume. Acr. Confido confuturum.
ubi facta erit conlatio nostrarum malitiarum,
haud uereor ne nos subdola perfidia peruincamur.
Per. Abeamus ergo intro, haec uti meditemur cogitate,
ut accurate et commode hoc quod agendumst exsequamur,
ne quid, ubi miles uenerit, titubetur. Acr. Tu morare.—

IV.I
Pyrgopolinices Volup est, quod agas, si id procedit lepide at<que ex> sententia;
nam ego hodie ad Seleucum regem misi parasitum meum,
ut latrones quos conduxi hinc ad Seleucum duceret,
qui eius regnum tutarentur, mihi dum fieret otium
Palaestrioquin tu tuam rem cura potius quam Seleuci, quae tibi
condicio noua et luculenta fertur per me interpretem.
#PYRG# immo omnis res posteriores pono atque operam do tibi.
loquere: auris meas profecto dedo in dicionem tuam.
#PAL# circumspice dum, ne quis nostro hic auceps sermoni siet.
nam hoc negoti clandestino ut agerem mandatumst mihi.
#PYRG# nemo adest. Pal. Hunc arrabonem amoris primum a me accipe.
#PYRG# quid hic? unde est? Pal. A luculenta atque festiua femina,
quae te amat tuamque expetessit pulcram pulcritudinem;
eius nunc mi anulum ad te ancilla porro ut deferrem dedit.
#PYRG# quid ea? ingenuan an festuca facta e serua liberast?
#PAL# Vah, egone ut ad te ab libertina esse auderem internuntius,
qui ingenuis satis responsare nequeas quae cupiunt tui?
#PYRG# nuptan est an uidua? Pal. Et nupta et uidua. Pyrg. Quo pacto potis
nupta et uidua esse eadem? Pal.quia adulescens nuptast cum sene.
#PYRG# euge. Pal. Lepida et liberali formast. Pyrg. Caue mendacium.
#PAL# ad tuam formam illa una dignast. Pyrg. Hercle pulchram praedicas.
sed quis east? Pal. Senis huius uxor Periplectomeni ex proxumo;
ea demoritur te atque ab illo cupit abire: odit senem.
nunc te orare atque obsecrare iussit, ut eam copiam
sibi potestatemque facias. Pyrg. Cupio hercle equidem, si illa uolt.
#PAL# Quae cupit? Pyrg. quid illa faciemus concubina, quae domist?
#PAL# quin tu illam iube abs te abire quo lubet: sicut soror
eius huc gemina uenit Ephesum et mater, accersuntque eam.
#PYRG# eho tu, an uenit Ephesum mater eius? Pal. Aiunt qui sciunt.
#PYRG# hercle occasionem lepidam, ut mulierem excludam foras.
#PAL# immo uin tu lepide facere? Pyrg. Loquere et consilium cedo.
#PAL# Vin tu illam actutum amouere, a te ut abeat per gratiam?
#PYRG# cupio. Pal. Tum te hoc facere oportet. tibi diuitiarum adfatimst:
iube sibi aurum atque ornamenta, quae illi instruxti mulieri,
dono habere, auferre * abs te quo lubeat sibi.
#PYRG# placet ut dicis; sed ne <et> istam amittam et haec mutet fidem
uide modo. Pal. Vah delicatu's, quae te tamquam oculos amet.
#PYRG# Venus me amat. Pal. #S# tace, aperitur foris, concede huc clanculum.
haec celox illiust, quae hinc egreditur, internuntia,
[Pyrg. Quae haec celox? Pal. Ancillula illiust, quae hinc egreditur foras.]
quae anulum istunc attulit quem tibi dedi. Pyrg. Edepol haec quidem
bellulast. Pal. Pithecium haec est prae illa et spinturnicium.
uiden tu illam oculis uenaturam facere atque aucupium auribus?

IV.II
Milphidippa Iam est ante aedis circus ubi sunt ludi faciundi mihi.
dissimulabo, hos quasi non uideam neque esse hic etiamdum sciam.
#PYRG# tace, subauscultemus ecquid de me fiat mentio.
Milph. Numquis nam hic prope adest qui rem alienam potius curet quam suam,
qui aucupet me quid agam, qui de uesperi uiuat suo?
eos nunc homines metuo, mihi ne obsint neue opstent uspiam,
domo si bitat, dum huc transbitat, quae huius cupiens corporist,
quae amat hunc hominem nimium lepidum et nimia pulchritudine,
militem Pyrgopolynicem. Pyrg. Satin haec quoque me deperit?
meam laudat speciem. edepol huius sermo haud cinerem quaeritat.
#PAL# Quo argumento? Pyrg.quia enim loquitur laute et minime sordide.
#PAL# quippini? istaec de te loquitur: nihil attrectat sordidi.
#PYRG# tum autem illa ipsa est nimium lepida nimisque nitida femina.
hercle uero iam adlubescit primulum, Palaestrio.
#PAL# priusne quam illam oculis tuis <uideas>? Pyrg. Video id quod credo tibi.
tum haec celocula autem absentem subigit me ut amem. Pal. Hercle hanc quidem
nil tu amassis; mi haec desponsast: tibi si illa hodie nupserit,
ego hanc continuo uxorem ducam. Pyrg. quid ergo hanc dubitas conloqui?
#PAL# sequere hac me ergo. Pyrg. Pedisequos tibi sum. Milph. V.Inam, cuius causa foras
sum egressa, <eius> conueniundi mihi potestas euenat.
#PAL# erit, et tibi exoptatum optinget, bonum habe animum, ne formida;
homo quidamst qui scit, quod quaeris ubi sit. Milph. Quem ego hic audiui?
#PAL# socium tuorum conciliorum et participem consiliorum.
Milph. Tum pol ego id quod celo hau celo. Pal. Immo et celas et non celas.
Milph. Quo argumento? Pal. Infidos celas: ego sum tibi firme fidus.
Milph. Cedo signum, si harunc Baccharum es. Pal. Amat mulier quaedam quendam.
Milph. Pol istuc quidem multae. Pal. At non multae de digito donum mittunt.
Milph. Enim cognoui nunc, fecisti modo mi ex procliuo planum.
sed hic numquis adest? Pal. Vel adest uel ilph. Cedo te mihi solae solum.
#PAL# breuin an longinquo sermoni? Milph. Tribus uerbis. Pal. Iam ad te redeo.
#PYRG# quid ego? hic astabo tantisper cum hac forma et factis frustra?
#PAL# patere atque asta, tibi ego hanc do operam. Pyrg. Propera, <expecta>ndo excrucior.
#PAL# pedetemptim (tu hoc scis) tractari satiust hasce huius modi mercis.
#PYRG# age age ut tibi maxume concinnumst. Pal. Nullumst hoc stolidius saxum.
redeo ad te. quid me uoluisti? Milph. Quo pacto hoc Ilium accedi
uelis, ut ferrem abs te consilium. Pal. Quasi hunc depereat—Milph. Teneo istuc.
#PAL# conlaudato formam et faciem et uirtutis commemorato.
Milph. Ad eam rem habeo omnem aciem, tibi uti dudum iam demonstraui.
#PAL# tu cetera cura et contempla et de meis uenator uerbis.
#PYRG# aliquam mihi partem hodie operae des denique, tandem ades, remeligo.
Pa. Adsum, impera, si quid uis. Py. quid illaec narrat tibi? Pa. Lamentari
ait illam, miseram cruciari et lacrimantem se adflictare,
quia tis egeat, quia te careat. ob eam rem huc ad te missast.
#PYRG# iube adire. Pal. At scin quid tu facias? facito fastidi plenum,
quasi non lubeat; me inclamato, quia sic te uolgo uolgem.
#PYRG# memini et praeceptis parebo. Pal. Vocon ergo hanc quae te quaerit?
#PYRG# adeat, si quid uolt. Pal. #S# quid uis, adi, mulier. Mil. Pulcher, salue.
#PYRG# meum cognomentum commemorauit. di tibi dent quaecumque optes.
Milph. Tecum aetatem exigere ut liceat—Pyrg. Nimium optas. Milph. Non me dico,
sed eram meam, quae te demoritur. Pyrg. Multae aliae idem istuc cupiunt,
quibus copia non est. Milph. ecastor haud mirum, si te habes carum,
hominem tam pulchrum et praeclarum uirtute et forma <et> factis.
deus dignior fuit quisquam homo qui esset? Pal. Non hercle humanust ergo—
nam uolturio plus humani credo est. Pyrg. Magnum me faciam
nunc quom illaec me sic conlaudat. Pal. Viden tu ignauum, ut sese infert?
quin tu huic responde, haec illaec est ab illa quam dudum <dixi>.
#PYRG# Qua ab illarum? nam ita me occursant multae: meminisse haud possum.
Milph. Ab illa quae digitos despoliat suos et tuos digitos decorat.
nam hunc anulum ab tui cupienti huic detuli, hic <ad te> porro.
#PYRG# quid nunc tibi uis, mulier? memora. Milph. Vt quae te cupit, eam ne spernas,
quae per tuam nunc uitam uiuit: sit necne sit, spes in te uno est.
#PYRG# quid nunc uolt? Mil. Te compellare et complecti et contrectare.
nam nisi tu illi fers suppetias, iam illa animum despondebit.
age, mi Achilles, fiat quod te oro, serua illam pulchram pulchre,
exprome benignum ex te ingenium, urbicape, occisor regum.
#PYRG# eu hercle odiosas res. quotiens hoc tibi, uerbero, ego interdixi,
meam ne sic uolgo pollicitere operam? Pal. Audin tu, mulier?
dixi hoc tibi dudum, et nunc dico: nisi huic uerri adfertur merces,
non hic suo seminio quemquam porclenam impertiturust.
Milph. Dabitur quantum ipsus preti poscet. Pal. Talentum Philippi huic opus auri est;
minus ab nemine accipiet. Milph. Eu ecastor nimis uilest tandem.
#PYRG# non mihi auaritia umquam innatast: satis habeo diuitiarum,
plus mi auri mille est modiorum Philippi. Pal. Praeter thensauros.
tum argenti montes, non massas habet, Aetna mons non aeque altos. †
Milph. Eu ecastor hominem periurum. Pal. Vt ludo? Milph. quid ego? ut sublecto?
sed amabo, mitte me actutum. Pal.quin tu huic respondes aliquid,
aut facturum aut non facturum? Milph. quid illam miseram animi excrucias,
quae numquam male de te meritast? Pyrg. Iube eampse exire huc ad nos.
dic me omnia quae uolt facturum. Milph. Facis nunc ut <te> facere aequom,
quom, quae te uolt, eandem tu uis, Pal. Non insulsum huic ingenium.
Milph. Quomque me oratricem haud spreuisti sistique exorare ex te.
quid est? ut ludo? Pal. Nequeo hercle equidem risu meo moderari. Milph. *
ob eam causam huc abs te auorti. Pyrg. Non edepol tu scis, mulier,
quantum ego honorem nunc illi habeo. Milph. Scio, et istuc illi dicam.
#PAL# contra auro alii hanc uendere potuit operam. Mil. Pol istuc tibi credo.
#PAL# meri bellatores gignuntur, quas hic praegnatis fecit,
et pueri annos octingentos uiuont. Milph. Vae tibi, nugator.
Pyrg.quin mille annorum perpetuo uiuont, ab saeclo ad saeclum.
#PAL# eo minus dixi, ne haec censeret me aduorsum se mentiri.
Milph. Perii, quot hic ipse annos uiuet, cuius filii tam diu uiuont?
#PYRG# postriduo natus sum ego, mulier, quam Iuppiter ex Ope natust.
#PAL# si hic pridie natus foret quam ille est, hic haberet regnum in caelo.
Milph. Iam iam sat, amabo, est. sinite abeam, si possum, uiua a uobis.
#PAL# quin ergo abis, quando responsumst? Milph. Ibo atque illam huc adducam,
propter <quam> opera est mihi. numquid uis? Pyrg. Ne magis sim pulcher quam sum,
ita me mea forma habet sollicitum. Pal. quid hic nunc stas? quin abis? Milph. abeo.
#PAL# atque adeo, audin [tu]? dicito docte et cordate, ut cor ei saliat—
Philocomasio dic, si est istic, domum ut transeat: hunc hic esse.
Milph. Hic cum <mea> era est, <hinc> clam nostrum hunc sermonem sublegerunt.
#PAL# lepide factumst: iam ex sermone hoc gubernabunt doctius porro.
Milph. Remorare, abeo.—Pal. Neque te remoror neque tango neque te—taceo.
#PYRG# iube maturare illam exire huc. iam istic rei praeuortemur.

IV.III
#PYRG# quid nunc mi es auctor ut faciam, Palaestrio,
de concubina? nam nullo pacto potest
prius haec in aedis recipi quam illam amiserim.
#PAL# quid me consultas quid agas? dixi equidem tibi
quo id pacto fieri possit clementissime.
aurum atque uestem muliebrem omnem habeat sibi,
quae illi instruxisti: sumat, habeat, auferat;
dicasque tempus maxume esse, ut eat domum:
sororem geminam adesse et matrem dicito,
quibus concomitata recte deueniat domum.
Pyrg.qui tu scis eas adesse? Pal.quia oculis meis
uidi hic sororem esse eius. Pyrg. Conuenitne eam?
#PAL# conuenit. Pyrg. Ecquid fortis uisast? Pal. Omnia
uis optinere. Pyrg. V.I matrem esse aiebat soror?
#PAL# cubare in naui lippam atque oculis turgidis
nauclerus dixit, qui illas aduexit, mihi.
is ad hos nauclerus hospitio deuortitur.
#PYRG# quid is? ecquid fortis? Pal. Abi sis hinc, nam tu quidem
ad equas fuisti scitus admissarius,
qui consectare qua maris qua feminas.
hoc age nunc. Pyrg. Istuc quod das consilium mihi,
te cum illa uerba facere de ista re uolo;
nam cum illa sane congruos sermo tibi.
#PAL# qui potius quam tute adeas, tuam rem tute agas?
dicas uxorem tibi necessum ducere;
cognatos persuadere, amicos cogere.
#PYRG# itan tu censes? Pal. quid ego ni ita censeam?
#PYRG# ibo igitur intro. tu hic ante aedis interim
speculare, ut, ubi illaec prodeat, me prouoces.
#PAL# tu modo istuc cura quod agis. Pyrg. Curatum id quidemst.
quin si uoluntate nolet, ui extrudam foras.
#PAL# istuc caue faxis; quin potius per gratiam
bonam abeat abs te. atque illaec quae dixi dato,
aurum, ornamenta quae illi instruxisti ferat.
#PYRG# cupio hercle. Pal. Credo te facile impetrassere.
sed abi intro. noli stare. Pyrg. Tibi sum oboediens.—
#PAL# numquid uidetur demutare alio atque uti
dixi esse uobis dudum hunc moechum militem?
nunc ad me ut ueniat usust Acroteleutium aut
ancillula eius aut Pleusicles. pro Iuppiter,
satine ut Commoditas usquequaque me adiuuat?
nam quos uidere exoptabam me maxume,
una exeuntis uideo hinc e proxumo.

IV.IV
Acroteleutium Sequimini, simul circumspicite, ne quis adsit arbiter.
Milphidippa Neminem pol uideo, nisi hunc quem uolumus conuentum. Pal. Et ego uos.
Milph. quid agis, noster architecte? Pal. Egone architectus? uah. Milph. quid est?
#PAL# quia enim non sum dignus prae te, ut figam palum in parietem.
Acr. Heia uero. Pal. Nimis facete nimisque facunde malast.
ut lepide deruncinauit militem. Milph. At etiam parum.
#PAL# bono animo es: negotium omne iam succedit sub manus;
uos modo porro, ut occepistis, date operam adiutabilem.
nam ipse miles concubinam intro abiit oratum suam,
ab se ut abeat cum sorore et matre Athenas. Pleusicles Eu, probe.
#PAL# quin etiam aurum atque ornamenta, quae ipse instruxit, mulieri
omnia dat dono, a se ut abeat: ita ego consilium dedi.
Pleus. Facile istuc quidemst, si et illa uolt et ille autem cupit.
#PAL# non tu scis, quom ex alto puteo sursum ad summum escenderis,
maxumum periclum inde esse ab summo ne rusum cadas?
nunc haec res apud summum puteum geritur: si praesenserit
miles, nihil ecferri poterit huius: nunc cum maxume
opust dolis: domi esse ad eam rem uideo siluai satis,
mulieres tres, quartus tute es, quintus ego, sextus senex;
quod apud nos fallaciarum sex situmst, certo scio
oppidum quoduis, si detur, posse expugnari dolis.
date modo operam. Acr. Id nos ad te, si quid uelles, uenimus.
#PAL# lepide facitis. nunc hanc tibi ego impero prouinciam.
Acr. Impetrabis, imperator, quod ego potero, quod uoles.
#PAL# militem lepide, et facete <et> laute ludificarier
uolo. Acr. Voluptatem mecastor mi imperas. Pal. Scin quem ad modum?
Acr. Nempe ut adsimulem me amore istius differri. Pal. Tenes.
Acr. Quasique istius causa amoris ex hoc matrimonio
abierim, cupiens istius nuptiarum. Pal. Omne ordine.
nisi modo unum hoc: hasce esse aedis dicas dotalis tuas,
hinc senem aps te abiisse, postquam feceris diuortium:
ne ille mox uereatur intro ire in alienam domum.
Acr. Bene mones. Pal. Sed ubi ille exierit intus, istinc te procul
ita uolo adsimulare, prae illius forma quasi spernas tuam
quasique eius opulentitatem reuerearis, et simul
formam, amoenitatem illius, faciem, pulchritudinem
conlaudato. satin praeceptumst? Acr. Teneo. satinest, si tibi
meum opus ita dabo expolitum, ut improbare non queas?
#PAL# sat habeo. nunc tibi uicissim quae imperabo ea discito.
quom extemplo hoc erit factum, ubi intro haec abierit, ibi tu ilico
facito uti uenias ornatu huc ad nos nauclerico;
causeam habeas ferrugineam, et scutulam ob oculos laneam,
palliolum habeas ferrugineum (nam is colos thalassicust),
id conexum in umero laeuo, exfafillato bracchio,
praecinctus aliqui: adsimulato quasi gubernator sies;
atque apud hunc senem omnia haec sunt, nam is piscatores habet.
Pleus. quid? ubi ero exornatus quin tu dicis quid facturus sim?
#PAL# huc uenito et matris uerbis Philocomasium arcessito,
ut, si itura sit Athenas, eat tecum ad portum cito,
atque ut iubeat ferri in nauim si quid imponi uelit.
nisi eat, te soluturum esse nauim: uentum operam dare.
Pleus. Satis placet pictura. perge. Pal. ille extemplo illam hortabitur
ut eat, ut properet, ne morae sit matri. Pleus. Multimodis sapis.
#PAL# ego illi dicam, ut me adiutorem, qui onus feram ad portum, roget.
ille iubebit me ire cum illa ad portum. ego adeo, ut tu scias,
prorsum Athenas protinus abibo tecum. Pleus. Atque ubi illo ueneris,
triduom seruire numquam te, quin liber sis, sinam.
#PAL# abi cito atque orna te. Pleus. Numquid aliud? Pal. Haec ut memineris.
Pleus. Abeo.—Pal. Et uos abite hinc intro actutum; nam illum huc sat scio
iam exiturum esse intus. Acr. Celebre apud nos imperium tuomst.—
#PAL# agite abscedite ergo. ecce autem commodum aperitur foris.
hilarus exit: impetrauit. inhiat quod nusquam est miser.

IV.u
Pyrgopolinices Quod uolui ut uolui impetraui, per amicitiam et gratiam,
a Philocomasio. Pal. quid tam intus fuisse te dicam diu?
#PYRG# numquam ego me tam sensi amari quam nunc ab illa muliere.
#PAL# quid iam? Pyrg. Vt multa uerba feci, ut lenta materies fuit.
uerum postremo impetraui ut uolui: donaui dedi
quae uoluit, quae postulauit; <te> quoque <ei> dono dedi.
#PAL# etiam me? quo modo ego uiuam sine te? Pyrg. Age, animo bono <es>,
eidem ego te illim liberabo. nam si possem ullo modo
impetrare ut abiret, ne te abduceret, operam dedi;
uerum oppressit. Pal. Deos sperabo teque. postremo tamen
etsi istuc mi acerbumst, quia ero te carendum est optimo,
saltem id uolup est, quom ex uirtute formae euenit tibi
mea opera super hac uicina, quam ego nunc concilio tibi.
#PYRG# quid opust uerbis? libertatem tibi ego et diuitias dabo,
si impetras. Pal. Reddam impetratum. Pyrg. At gestio. Pal. At modice decet:
moderare animo, ne sis cupidus. sed eccam ipsam, egreditur foras.

IV.VI
Milphidippa Era, eccum praesto militem. Acroteleutium V.I est? Milph. Ad laeuam. Acr. Video.
Milph. Aspicito limis [oculis], ne ille nos se sentiat uidere.
Acr. Video. edepol nunc nos tempus est malas peioris fieri.
Milph. Tuomst principium. Acr. Obsecro, tute ipsum conuenisti?
ne parce uocem, ut audiat. Milph. Cum ipso pol sum locuta,
placide, ipsi dum libitum est mihi, otiose, meo arbitratu [ut uolui].
#PYRG# audin quae loquitur? Pal. Audio. quam laeta est, quia ted adiit.
Acr. O, fortunata mulier es. Pyrg. Vt amari uideor. Pal. Dignu's.
Acr. Permirum ecastor praedicas, te adiisse atque exorasse;
per epistulam aut per nuntium, quasi regem, adiri eum aiunt.
Milph. Namque edepol uix fuit copia adeundi atque impetrandi.
#PAL# Vt tu inclitu's apud mulieres. Pyrg. Patiar, quando ita Venus uolt.
Acr. Veneri pol habeo gratiam, eandemque et oro et quaeso,
ut eius mihi sit copia quem amo quemque expetesso
benignusque erga me <ut> siet, quod cupiam ne grauetur.
Milph. Spero ita futurum, quamquam illum multae sibi expetessunt:
ille illas spernit segregat ab se omnis, extra te unam.
Acr. Ergo iste metus me macerat, quod ille fastidiosust,
ne oculi eius sententiam mutent, ubi uiderit me,
atque eius elegantia meam extemplo speciem spernat.
Milph. Non faciet, bonum animum habe. † Pyrg. Vt ipsa se contemnit.
Acr. Metuo, ne praedicatio tua nunc meam formam exsuperet.
Milph. Istuc curaui, ut opinione illius pulchrior sis.
Acr. #S# pol me nolet ducere uxorem, genua amplectar
atque obsecrabo; alio modo, si non quibo impetrare,
consciscam letum: uiuere sine illo scio me non posse.
#PYRG# prohibendam mortem mulieri uideo. adibon? Pal. Minime;
nam tu te uilem feceris, si te ultro largiere:
sine ultro ueniat; quaeritet, desideret, exspectet
sine: perdere istam gloriam uis, quam habes? caue sis faxis.
nam nulli mortali scio obtigisse hoc, nisi duobus,
tibi et Phaoni Lesbio, tam mulier se ut amaret.
Acr. Eo intro, aut tu illum huc euoca foras, mea Milphidippa.
Milph. Immo opperiamur, dum exeat aliquis. Acr. Durare nequeo,
quin eam intro. Milph. Occlusae sunt foris. Acr. Exfringam. Milph. Sana non es.
Acr. #S# amauit umquam aut si parem sapientiam habet ac formam,
per amorem si quid fecero, clementi animo ignoscet.
#PAL# Vt, quaeso, amore perditast tuo misera. Pyrg. Mutuom fit.
#PAL# tace, ne audiat. Milph. quid astitisti obstupida? cur non pultas?
Acr.quia non est intus quem ego uolo. Milph.qui scis? Acr. Scio pol ego, olfacio;
nam odore nasum sentiat, si intus sit. Pal. Hariolatur.
Pyrg.quia me amat, propterea Venus fecit eam ut diuinaret.
Acr. Nescio ubi hic prope adest quem expeto uidere: olet profecto.
#PYRG# naso pol iam haec quidem plus uidet quam oculis. Pal. Caeca amore est.
Acr. Tene me obsecro. Mil. Quor? Acr. Ne cadam. Milph. quid ita? Acr.quia stare nequeo,
ita animus per oculos meos <meus> defit. Milph. Militem pol
tu aspexisti. Acr. Ita. Milph. Non uideo. ubi est? Acr. Videres pol, si amares.
Milph. Non edepol tu illum magis amas, quam ego amem, si per te liceat.
#PAL# omnes profecto mulieres te amant, ut quaeque aspexit.
#PYRG# nescio, tu ex me hoc audiueris an non: nepos sum Veneris.
Acr. Mea Milphidippa, adi obsecro et congredere. Pyrg. Vt me ueretur.
#PAL# illa ad nos pergit. Mil. Vos uolo. Pyrg. Et nos te. Mil. Vt iussisti,
eram meam eduxi foras. Pyrg. Video. Milph. Iube ergo adire.
#PYRG# induxi in animum, ne oderim item ut alias, quando orasti.
Milph. Verbum edepol facere non potis, si accesserit prope ad te.
dum te obtuetur, interim linguam oculi praeciderunt.
#PYRG# leuandum morbum mulieri uideo. Mil. Vt tremit atque extimuit,
postquam te aspexit. Pyrg. Viri quoque armati idem istuc faciunt,
ne tu mirere eius mulierem. sed quid <illa> uolt me facere?
Milph. Ad se ut eas: tecum uiuere uolt atque aetatem exigere.
#PYRG# egon ad illam eam, quae nupta sit? uir eius me deprehendat.
Milph.quin tua causa exegit uirum ab se. Pyrg.qui id facere potuit?
Mil.quia aedis dotalis huius sunt. Pyrg. Itane? Mil. Ita pol. Pyrg. Iube domum ire.
iam ego illi ero. Milph. Vide ne sies in exspectatione,
ne illam animi excrucies. Pyrg. Non ero profecto. abite. Mil. Abimus.—
#PYRG# sed quid ego uideo? Pal. quid uides? Pyrg. Nescio quis eccum incedit
ornatu quidem thalassico. Pal. It ad nos, uolt te profecto.
nauclerus hic quidem est. Pyrg. Videlicet accersit hanc iam. Pal. Credo.

IV.VII
Pleusicles Alium alio pacto propter amorem ni sciam
fecisse multa nequiter, uerear magis
me amoris causa hoc ornatu incedere.
uerum quom multos multa admisse acceperim
inhonesta propter amorem atque aliena a bonis:
mitto iam, ut occidi Achilles ciuis passus est—
sed eccum Palaestrionem, stat cum milite:
oratio alio mihi demutandast mea.
mulier profecto natast ex ipsa Mora;
nam quaeuis alia quae morast aeque, mora
minor ea uidetur quam quae propter mulieremst.
hoc adeo fieri credo consuetudine.
nam ego hanc accerso Philocomasium. sed fores
pultabo. heus, ecquis hic est? Pal. Adulescens, quid est?
quid uis? quid pultas? Pleus. Philocomasium quaerito.
a matre illius uenio. si iturast, eat.
omnis moratur: nauim cupimus soluere.
#PYRG# iam dudum res paratast. i, Palaestrio,
aurum, ornamenta, uestem, pretiosa omnia
duc adiutores tecum ad nauim qui ferant.
omnia conposita sunt quae donaui: auferat.
#PAL# eo.—Pleus. Quaeso hercle propera. Py. Non morabitur.
quid istuc, quaeso? quid oculo factumst tuo?
Pleus. Habeo equidem hercle oculum. Pyrg. At laeuom dico. Pleus. Eloquar.
maris causa hercle hoc ego oculo utor minus,
nam si abstinuissem amare, tamquam hoc uterer.
sed nimis morantur me diu. Pyrg. Eccos exeunt.

IV.VIII
#PAL# quid modi flendo quaeso hodie facies? Philocomasium quid ego ni fleam?
ubi pulcherrume egi aetatem, abeo. Pal. Em hominem tibi,
qui a matre et sorore uenit. Phil. Video. Pyrg. Audin, Palaestrio?
#PAL# quid uis? Pyrg.quin tu iubes ecferri omnia quae isti dedi?
Pleus. Philocomasium, salue. Phil. Et tu salue. Pleus. Materque et soror
tibi salutem me iusserunt dicere. Phil. Saluae sient.
Pleus. Orant te, ut eas, uentus operam dum dat, ut uelum explicent;
nam matri oculi si ualerent, mecum uenissent simul.
#PHIL# ibo; quamquam inuita facio, impietas sit nisi eam. Pleus. Sapis.
#PYRG# si non mecum aetatem egisset, hodie stulta uiueret.
#PHIL# istuc crucior, a uiro me tali abalienarier,
nam tu quemuis potis es facere ut afluat facetiis;
et quia tecum eram, propterea animo eram ferocior:
eam nobilitatem amittendam uideo. Pyrg. Ne fle. Phil. Non queo,
quom te uideo. Pyrg. Habe bonum animum. Phil. Scio ego quid doleat mihi.
#PAL# nam nil miror, si libenter, Philocomasium, hic eras,
<si> forma huius, mores, uirtus, animum attinuere hic tuom,
quom ego seruos quando aspicio hunc, lacrumo quia diiungimur.
#PHIL# obsecro licet complecti prius quam proficisco? Pyrg. Licet.
#PHIL# o mi ocule, o mi anime. Pal. Obsecro, tene mulierem,
ne adfligatur. Pyrg. quid istuc quaesost? Pal.quia abs te abit, animo male
factum est huic repente miserae. Pyrg. Curre intro atque ecferto aquam.
#PAL# nihil aquam moror, quiescat malo. ne interueneris,
quaeso, dum resipiscit. Pyrg. Capita inter se nimis nexa hisce habent.
non placet. labra ab labellis aufer, nauta, caue malo.
Pleus. Temptabam spiraret an non. Pyrg. Aurem admotam oportuit.
Pleus. #S# magis uis, eam omittam. Pyrg. Nolo, retine. Pleus. At ultro misero.
#PYRG# exite atque ecferte huc intus omnia quae isti dedi.
#PAL# etiam nunc saluto te, <Lar> familiaris, prius quam eo.
conserui conseruaeque omnis, bene ualete et uiuite,
bene quaeso inter uos dicatis mi med absenti tamen.
#PYRG# age, Palaestrio, bono animo es. Pal. Eheu, nequeo quin fleam,
quom abs te abeam. Pyrg. Fer aequo animo. Pal. Scio ego quid doleat mihi.
#PHIL# sed quid hoc? quae res? quid uideo? lux, salue *
Pleus. Iam resipisti? * Phil. Obsecro, quem amplexa sum
hominem? perii. sumne ego apud me? Pleus. Ne time, uoluptas mea.
#PYRG# quid istuc est negoti? Pal. Animus hanc modo hic reliquerat.
† metuoque ut timeo, ne hoc tandem propalam fiat nimis.
#PYRG# quid id est? Pal. Nos secundum ferri nunc per urbem haec omnia,
ne quis tibi hoc uitio uortat. Pyrg. Mea, non illorum dedi:
parui ego illos facio. agite, ite cum dis beneuolentibus.
#PAL# tua ego hoc causa dico. Pyrg. Credo. Pal. Iam uale. Pyrg. Et tu bene uale.
#PAL# ite cito, iam ego adsequar uos: cum ero pauca uolo loqui.—
quamquam alios fideliores semper habuisti tibi
quam me, tamen tibi habeo magnam gratiam rerum omnium;
et, si ita sententia esset, tibi seruire malui
multo, quam alii libertus esse. Pyrg. Habe bonum animum.
#PAL# eheu, quom uenit mi in mentem, ut mores mutandi sient,
muliebris mores discendi, obliscendi stratiotici.
#PYRG# Fac sis frugi. Pal. Iam non possum, amisi omnem lubidinem.
#PYRG# i, sequere illos, ne morere. Pal. Bene uale. Pyrg. Et tu bene uale.
#PAL# Quaeso memineris, si forte liber fieri occeperim
(mittam nuntium ad te), ne me deseras. Pyrg. Non est meum.
#PAL# cogitato identidem, tibi quam fidelis fuerim.
si id facies, tum demum scibis, tibi qui bonus sit, qui malus.
#PYRG# scio et perspexi saepe. Pal. Verum cum antehac, hodie maxume
scies: immo hodie me tuom factum faxo post dices magis.
#PYRG# Vix reprimor quin te manere iubeam. Pal. Caue istuc feceris:
dicent te mendacem nec uerum esse, fide nulla esse te,
dicent seruorum praeter me esse <hic> fidelem neminem.
nam si honeste censeam te facere posse, suadeam;
uerum non potest. caue faxis. Pyr. Abi iam. Pal. Patiar quidquid est.
#PYRG# bene uale igitur. Pal. Ire meliust strenue.—Pyrg. Etiam nunc uale.
ante hoc factum hunc sum arbitratus semper seruom pessumum:
eum fidelem mi esse inuenio. cum egomet mecum cogito,
stulte feci qui hunc amisi. ibo hinc intro nunciam
ad amores meos. sed, sensi, hinc sonitum fecerunt foris.

IV.Ix
Puer Ne me moneatis, memini ego officium meum,
ego † nam conueniam illum, ubi ubi est gentium;
inuestigabo, operae non parcam meae.
#PYRG# #M# quaerit illic. ibo huic puero obuiam.
Puer. Ehem, te quaero. salue, uir lepidissime,
cumulate commoditate, praeter ceteros
duo di quem curant. Pyrg.qui duo? Puer. Mars et Venus.
#PYRG# Facetum puerum. Puer. Intro te ut eas obsecrat,
te uolt, te quaerit, teque exspectans expetit.
amanti fer opem. quid stas? quin intro is? Pyrg. Eo.—
Puer. Ipsus illic sese iam impediuit in plagas;
paratae insidiae sunt: in statu stat senex,
ut adoriatur moechum, qui formast ferox,
qui omnis se amare credit, quaeque aspexerit
mulier: eum oderunt qua uiri qua mulieres.
nunc in tumultum ibo: intus clamorem audio.—

V.I
Periplectomenus Ducite istum; si non sequitur, rapite sublimen foras,
facite inter terram atque caelum ut sit <situs>, discindite.
Pyrgopolinices Obsecro hercle, Periplectomene, te. Per. Nequiquam hercle obsecras.
uide ut istic tibi sit acutus, Cario, culter probe.
Carioquin iamdudum gestit moecho hoc abdomen adimere,
ut ea iam quasi puero in collo pendeant crepundia.
#PYRG# perii. Per. Haud etiam, numero hoc dicis. Car. Iamne in hominem inuolo?
Per. Immo etiam prius uerberetur fustibus. Car. Multum quidem.
* * *
Per. Cur es ausus subigitare alienam uxorem, impudens?
#PYRG# ita me di ament, ultro uentumst ad me. Per. Mentitur, feri.
#PYRG# mane, dum narro. Per. quid cessatis? Pyrg. Non licet mihi dicere?
Per. Dic. Pyrg. Oratus sum, ad eam ut irem. Per. Quor ire ausu's? em tibi.
#PYRG# Oiei, satis sum uerberatus. obsecro. Car. Quam mox seco?
Per. V.I lubet: dispennite hominem diuorsum et distendite.
#PYRG# Obsecro hercle te, ut mea uerba audias prius quam secat.
Per. Loquere. Pyrg. Non uolui nec factum est: uiduam hercle esse censui,
itaque ancilla, conciliatrix quae erat, dicebat mihi.
Per. Iura te non nociturum esse homini de hac re nemini,
quod tu hodie hic uerberatu's aut quod uerberabere,
si te saluom hinc amittemus Venerium nepotulum.
#PYRG# iuro per Iouem et Mauortem, me nociturum nemini,
quod ego hic hodie uapularim, iureque id factum arbitror;
et si intestatus non abeo hinc, bene agitur pro noxia.
Per. quid si id non faxis? Pyrg. Vt uiuam semper intestabilis.
Car. Verberetur etiam, postibi amittendum censeo.
#PYRG# di tibi bene faciant semper, quom aduocatus mihi uenis.
Car. Ergo des minam auri nobis. Pyrg. Quam ob rem? Car. Saluis testibus
ut te hodie hinc amittamus Venerium nepotulum;
aliter hinc non ibis, ne sis frustra. Pyrg. Dabitur. Car. Magis sapis.
de tunica et chlamyde et machaera ne quid speres, non feres.
Car. Verberon etiam, an iam mittis? Pyrg. Mitis sum equidem fustibus.
opsecro uos. Per. Soluite istunc. Pyrg. Gratiam habeo tibi.
Per. #S# posthac prehendero ego te hic, carebis testibus.
#PYRG# causam haud dico. Per. Eamus intro, Cario.—Pyrg. Seruos meos
eccos uideo. Philocomasium iam profecta est? dic mihi.
Seruus Iam dudum. Pyrg. Ei mihi. Ser. Magis dicas, si scias quod ego scio.
nam ille qui lanam ob oculum habebat <laeuom>, nauta non erat.
Pyrg.quis erat igitur? Ser. Philocomasio amator. Pyrg.qui tu scis? Ser. Scio.
nam postquam porta exierunt, nil cessarunt ilico
osculari atque amplexari inter se. Pyrg. Vae misero mihi,
uerba mihi data esse uideo. scelus uiri Palaestrio,
is me in hanc inlexit fraudem. iure factum iudico;
si sic aliis moechis fiat, minus hic moechorum siet,
magis metuant, minus has res studeant. eamus ad me. plaudite.

MOSTELLARIA
I.I
Grumio Exi e culina sis foras, mastigia,
qui mi inter patinas exhibes argutias.
egredere, erilis permities, ex aedibus.
ego pol te ruri, si uiuam, ulciscar probe.
exi, inquam, nidor, e culina. quid lates?
Tranio quid tibi, malum, hic ante aedis clamitatiost?
an ruri censes te esse? abscede ab aedibus.
abi rus, abi dierecte, abscede ab ianua.
em, hocine uolebas? Gr. Perii. cur me uerberas?
Tr.quia uiuis. Gr. Patiar. sine modo adueniat senex.
sine modo uenire saluom, quem absentem comes.
#TR# nec ueri simile loquere nec uerum, frutex,
comesse quemquam ut quisquam absentem possiet.
Gr. Tu urbanus uero scurra, deliciae popli,
rus mihi tu obiectas? sane hoc, credo, Tranio,
quod te in pistrinum scis actutum tradier.
cis hercle paucas tempestates, Tranio,
augebis ruri numerum, genus ferratile.
nunc, dum tibi lubet licetque, pota, perde rem,
corrumpe erilem adulescentem optumum;
dies noctesque bibite, pergraecamini,
amicas emite liberate, pascite
parasitos, obsonate pollucibiliter.
haecine mandauit tibi, quom peregre hinc it, senex?
hocine modo hic rem curatam offendet suam?
hocine boni esse officium serui existumas,
ut eri sui corrumpat et rem et filium?
nam ego illum corruptum duco, quom his factis studet;
quo nemo adaeque iuuentute ex omni Attica
antehac est habitus parcus nec magis continens,
is nunc in aliam partem palmam possidet.
uirtute id factum tua et magisterio tuo.
#TR# quid tibi, malum, me aut quid ego agam curatiost?
an ruri quaeso non sunt, quos cures, bouis?
lubet potare, amare, scorta ducere.
mei tergi facio haec, non tui fiducia.
Gr. Quam confidenter loquitur. Tr. At te Iuppiter
dique omnes perdant, fu, oboluisti alium.
germana inluuies, rusticus, hircus, hara suis,
caeno κοπρὼν commixte. Gr. quid uis fieri?
non omnes possunt olere unguenta exotica,
si tu oles, neque superiores accumbere
neque tam facetis quam tu uiuis uictibus.
tu tibi istos habeas turtures piscis auis,
sine me aliato fungi fortunas meas.
tu fortunatu's, ego miser: patiunda sunt.
meum bonum me, te tuom maneat malum.
#TR# Quasi inuidere mi hoc uidere, Grumio,
quia mihi bene est et tibi male est; dignissumumst:
decet me amare et te bubulcitarier,
me uictitare pulchre, te miseris modis.
Gr. O carnuficium cribrum, quod credo fore,
ita te forabunt patibulatum per uias
stimulis <carnufices>, si huc reueniat senex.
Tr.qui scis, an tibi istuc euenat prius quam mihi?
Gr.quia numquam merui, tu meruisti et nunc meres.
#TR# Orationis operam compendi face,
nisi te mala re magna mactari cupis.
Gr. Eruom daturin estis, bubus quod feram?
date, si non estis. agite, porro pergite
quoniam occepistis: bibite, pergraecamini,
este, ecfercite uos, saginam caedite.
#TR# tace atque abi rus. ego ire in Piraeum uolo,
in uesperum parare piscatum mihi.
eruom tibi aliquis cras faxo ad uillam adferat.
quid est? quid tu me nunc optuere, furcifer?
Gr. Pol tibi istuc credo nomen actutum fore.
#TR# dum interea sic sit, istuc actutum sino.
Gr. Ita est. sed unum hoc scito: nimio celerius
ueniet quod noles quam illud, quod cupide petas.
#TR# molestus ne sis nunciam, i rus, te amoue.
ne tu [erres] hercle praeterhac mihi non facies moram.—
Gr. Satin abiit neque quod dixi flocci existumat?
pro di immortales, obsecro uostram fidem,
facite, huc ut redeat noster quam primum senex,
triennium qui iam hinc abest, prius quam omnia
periere, et aedis et ager; qui nisi huc redit,
paucorum mensum sunt relictae reliquiae.
nunc rus abibo. nam eccum erilem filium
uideo, corruptum ex adulescente optumo.—

I.II
Philolaches Recordatus multum et diu cogitaui
argumentaque in pectus institui multa
ego, atque in meo corde, si est quod mihi cor,
eam rem uolutaui et diu disputaui,
hominem cuius rei, quando natus esset,
similem esse arbitrarer simulacrumque habere:
id repperi iam exemplum.
nouarum aedium esse arbitror similem ego hominem,
quando natus est. ei rei argumenta dicam.
[atque hoc haud uidetur ueri simile uobis,
at ego id faciam esse ita ut credatis.]
[profecto ita esse ut praedico uera uincam.]
atque hoc uosmet ipsi, scio, proinde uti nunc
ego esse autumo, quando dicta audietis
mea, haud aliter id dicetis.
auscultate, argumenta dum dico ad hanc rem:
simul gnaruris uos uolo esse hanc rem mecum.
aedes quom extemplo sunt paratae, expolitae,
factae probe examussim,
laudant fabrum atque aedes probant, sibi quisque inde exemplum expetunt,
sibi quisque similis uolt suas, sumptum operam <non> parcunt suam.
atque ubi illo immigrat nequam homo, indiligens
cum pigra familia, immundus, instrenuos,
hic iam aedibus uitium additur, bonae cum curantur male;
atque illud saepe fit: tempestas uenit,
confringit tegulas imbricesque: ibi
dominus indiligens reddere alias neuolt;
uenit imber, perlauit parietes, perpluont,
tigna putefacit, perdit operam fabri:
nequior factus iam est usus aedium.
atque <ea> haud est fabri culpa, sed magna pars
morem hunc induxerunt: si quid nummo sarciri potest,
usque mantant neque id faciunt, donicum
parietes ruont: aedificantur aedes totae denuo.
haec argumenta ego aedificiis dixi; nunc etiam uolo
dicere, ut homines aedium esse similis arbitremini.
primumdum parentes fabri liberum sunt:
ei fundamentum substruont liberorum;
extollunt, parant sedulo in firmitatem
et ut in usum boni et in speciem†
poplo sint sibique, haud materiae reparcunt
nec sumptus ibi sumptui esse ducunt;
expoliunt: docent litteras, iura leges,
sumptu suo et labore
nituntur, ut alii sibi esse illorum similis expetant.
ad legionem cum ita <paratos mittunt>, adminiclum eis danunt
tum iam, aliquem cognatum suom.
eatenus. abeunt a fabris. unum ubi emeritum est stipendium,
igitur tum specimen cernitur, quo eueniat aedificatio.
nam ego ad illud frugi usque et probus fui,
in fabrorum potestate dum fui.
postea quom immigraui ingenium in meum,
perdidi operam fabrorum ilico oppido.
uenit ignauia, ea mihi tempestas fuit,
mi aduentu suo grandinem [imbremque] attulit;
haec uerecundiam mi et uirtutis modum
deturbauit detexitque a me ilico;
postilla optigere me neglegens fui.
continuo pro imbre amor aduenit [in cor meum],
is usque in pectus permanauit, permadefecit cor meum.
nunc simul res, fides, fama, uirtus, decus
deseruerunt: ego sum in usu factus nimio nequior.
atque edepol ita haec tigna umide <iam> putent: non uideor mihi
sarcire posse aedes meas, quin totae perpetuae ruant,
cum fundamento perierint nec quisquam esse auxilio queat.
cor dolet, cum scio ut nunc sum atque ut fui,
quo neque industrior de iuuentute erat
<quisquam nec clarior> arte gymnastica:
disco, hastis, pila, cursu, armis, equo
uictitabam uolup,
parsimonia et duritia discipulinae aliis eram,
optumi quique expetebant a me doctrinam sibi.
nunc, postquam nihili sum, id uero meopte ingenio repperi.

I.III
Philematium Iam pridem ecastor frigida non laui magis lubenter
nec quom me melius, mea Scapha, rear esse deficatam.
Sc. Euentus rebus omnibus, uelut horno messis magna
fuit. Philem. quid ea messis attinet ad meam lauationem?
Sc. Nihilo plus quam lauatio tua ad messim. Philol. O Venus uenusta,
haec illa est tempestas mea, mihi quae modestiam omnem
detexit, tectus qua fui; tum mihi Amor et Cupido
in pectus perpluit meum, neque iam umquam optigere possum:
madent iam in corde parietes, periere haec oppido aedis.
Philem. Contempla, amabo, mea Scapha, satin haec me uestis deceat.
uolo me placere Philolachi, meo ocello, meo patrono.
Sc.quin tu te exornas moribus lepidis, quom lepida tute es?
non uestem amatores amant [mulieris], sed uestis fartim.
Philol. Ita me di ament, lepidast Scapha, sapit scelesta multum.
ut lepide omnes mores tenet sententiasque amantum.
Philem. quid nunc? Sc. quid est? Philem.quin me aspice et contempla, ut haec me deceat.
Sc. Virtute formae id euenit, te ut deceat quidquid habeas.
Philol. Ergo ob istuc uerbum te, Scapha, donabo ego hodie aliqui,
neque patiar te istanc gratiis laudasse, quae placet mi.
Philem. Nolo ego te adsentari mihi. Sc. Nimis tu quidem stulta es mulier.
eho, mauis uituperarier falso quam uero extolli?
equidem pol uel falso tamen laudari multo malo,
quam uero culpari aut meam speciem alios inridere.
Philem. Ego uerum amo, uerum uolo dici mihi: mendacem odi.
Sc. Ita tu me ames, ita Philolaches tuos te amet, ut uenusta es.
Philol. quid ais, scelesta? quo modo adiurasti? ita ego istam amarem?
quid istaec me, id cur non additum est? infecta dona facio.
periisti: quod promiseram tibi donum, perdidisti.
Sc. Equidem pol miror tam catam, tam docilem te et bene doctam
nunc stultam stulte facere. Philem.quin mone quaeso, si quid erro.
Sc. Tu ecastor erras, quae quidem illum expectes unum atque illi
morem praecipue sic geras atque alios asperneris.
matronae, non meretricium est unum inseruire amantem.
Philol. Pro Iuppiter, nam quod malum uersatur meae domi illud?
di deaeque me omnes pessumis exemplis interficiant,
nisi ego illam anum interfecero siti fameque atque algu.
Philem. Nolo ego mihi male te, Scapha, praecipere. Sc. Stulta es plane,
quae illum tibi aeternum putes fore amicum et beneuolentem.
moneo ego te: te ille deseret aetate et satietate.
Philem. Non spero. Sc. Insperata accidunt magis saepe quam quae speres.
postremo, si dictis nequis perduci, ut uera haec credas
mea dicta, ex factis nosce rem. uides quae sim; et quae fui ante.
nihilo ego quam nunc tu * * amata sum; atque uni modo gessi morem:
qui pol me, ubi aetate hoc caput colorem commutauit,
reliquit deseruitque me. tibi idem futurum credo.
Philol. Vix comprimor, quin inuolem illi in oculos stimulatrici.
Philem. Solam ille me soli sibi suo <sumptu> liberauit:
illi me soli censeo esse oportere opsequentem.
Philol. Pro di immortales, mulierem lepidam et pudico ingenio.
bene hercle factum et gaudeo mihi nihil esse huius causa.
Sc. Inscita ecastor tu quidem es. Philem. Quapropter? Sc. Quae istuc <cures>,
ut te ille amet. Philem. Cur obsecro non curem? Sc. Libera es iam.
tu iam quod quaerebas habes: ille te nisi amabit ultro,
id pro tuo capite quod dedit perdiderit tantum argenti.
Philol. Perii hercle, ni ego illam pessumis exemplis enicasso.
illa hanc corrumpit mulierem malesuada † uitilena.
Philem. Numquam ego illi possum gratiam referre ut meritust de me.
Scapha, id tu mihi ne suadeas, ut illum minoris pendam.
Sc. At hoc unum facito cogites: si illum inseruibis solum
dum tibi nunc haec aetatulast, in senecta male querere.
Philol. In anginam ego nunc me uelim uerti, ut ueneficae illi
fauces prehendam atque enicem scelestam stimulatricem.
Philem. Eundem animum oportet nunc mihi esse gratum, ut impetraui,
atque olim, prius quam id extudi, quom illi subblandiebar.
Philol. Diui me faciant quod uolunt, ni ob istam orationem
te liberasso denuo et ni Scapham enicasso.
Sc. #S# tibi sat acceptum est fore tibi uictum sempiternum
atque illum amatorem tibi proprium futurum in uita,
soli gerundum censeo morem et capiundas crines.
Philem. Vt fama est homini, exin solet pecuniam inuenire.
ego si bonam famam mihi seruasso, sat ero diues.
Philol. Siquidem hercle uendundust pater, uenibit multo potius,
quam te me uiuo umquam sinam egere aut mendicare.
Sc. quid illis futurum est ceteris qui te amant? Philem. Magis amabunt,
quom <me> uidebunt gratiam referre <bene mere>nti.
Philol. V.Inam nunc meus emortuos pater ad me nuntietur,
ut ego exheredem meis bonis me faciam atque haec sit heres.
Sc. Iam ista quidem absumpta res erit: dies noctesque estur bibitur,
neque quisquam parsimoniam adhibet: sagina plane est.
Philol. In te hercle certumst principe ut sim parcus experiri,
nam neque edes quicquam neque bibes apud me his decem diebus.
Philem. #S# quid tu in illum bene uoles loqui, id loqui licebit:
nec recte si illi dixeris, iam ecastor uapulabis.
Philol. Edepol si summo Ioui boui eo argento sacruficassem,
pro illius capite quod dedi, numquam aeque id bene locassem.
uideas eam medullitus me amare. oh, probus homo sum:
quae pro me causam diceret, patronum liberaui.
Sc. Video te nihili pendere prae Philolache omnis homines.
nunc, ne eius causa uapulem, tibi potius adsentabor.
[si acceptum sat habes, tibi fore illum amicum sempiternum.]
Philem. Cedo mi speculum et cum ornamentis arculam actutum, Scapha,
ornata ut sim, quom huc adueniat Philolaches uoluptas mea.
Sc. Mulier quae se suamque aetatem spernit, speculo ei usus est:
quid opust speculo tibi, quae tute speculo speculum es maxumum?
Philol. Ob istuc uerbum, ne nequiquam, Scapha, tam lepide dixeris,
dabo aliquid hodie peculi tibi, Philematium mea.
Philem. Suo quique loco (uiden?) capillus satis compositust commode.
Sc. V.I tu commoda es, capillum commodum esse credito.
Philol. Vah, quid illa pote peius quicquam muliere memorarier?
nunc adsentatrix scelesta est, dudum aduersatrix erat.
Philem. Cedo cerussam. Sc. quid cerussa opust nam? Philem.qui malas oblinam.
Sc. Vna opera ebur atramento candefacere postules.
Philol. Lepide dictum de atramento atque ebore. euge, plaudo Scaphae.
Philem. Tum tu igitur cedo purpurissum. Sc. Non do. scita es tu quidem.
noua pictura interpolare uis opus lepidissimum?
non istanc aetatem oportet pigmentum ullum attingere,
neque cerussam neque melinum, neque aliam ullam offuciam.
Philem. Cape igitur speculum. Philol. Ei mihi misero, sauium speculo dedit.
nimis uelim lapidem, qui ego illi speculo diminuam caput.
Sc. Linteum cape atque exterge tibi manus. Philem. quid ita, obsecro?
Sc. Vt speculum tenuisti, metuo ne olant argentum manus:
ne usquam argentum te accepisse suspicetur Philolaches.
Philol. Non uideor uidisse lenam callidiorem ullam alteras.
ut lepide atque astute in mentem uenit de speculo malae.
Philem. Etiamne unguentis unguendam censes? Sc. Minime feceris.
Philem. Quapropter? Sc.quia ecastor mulier recte olet, ubi nihil olet.
nam istae ueteres, quae se unguentis unctitant, interpoles,
uetulae, edentulae, quae uitia corporis fuco occulunt,
ubi sese sudor cum unguentis consociauit, ilico
itidem olent, quasi cum una multa iura confudit cocus.
quid olant nescias, nisi id unum, † ni male olere intellegas.
Philol. Vt perdocte cuncta callet. nihil hac docta doctius.
uerum illud esse maxima adeo pars uestrorum intellegit,
quibus anus domi sunt uxores, quae uos dote meruerunt.
Philem. Agedum contempla aurum et pallam, satin haec <me> deceat, Scapha.
Sc. Non me istuc curare oportet. Philem. Quem obsecro igitur? Sc. Eloquar:
Philolachem, is ne quid emat, nisi quod sibi placere censeat.
[nam amator meretricis mores sibi emit auro et purpura.]
quid opust, quod suom esse nolit, ei ultro ostentarier?
[purpura aetati occultandaest, aurum turpi mulieri.]
pulchra mulier nuda erit quam purpurata pulchrior:
[poste nequiquam exornata est bene, si morata est male.
pulchrum ornatum turpes mores peius caeno conlinunt.]
nam si pulchra est, nimis ornata est. Philol. Nimis diu abstineo manum.
quid hic uos agitis? Philem. Tibi me exorno ut placeam. Philol. Ornata es satis.
abi tu hinc intro atque ornamenta haec aufer. sed, uoluptas mea,
mea Philematium, potare tecum conlibitum est mihi.
Philem. Et edepol mihi tecum, nam quod tibi libet idem mihi libet,
mea uoluptas. Philol. Em istuc uerbum uile est uiginti minis.
Philem. Cedo, amabo, decem: bene emptum tibi dare hoc uerbum uolo.
Philol. Etiam nunc decem minae apud te sunt; uel rationem puta.
triginta minas pro capite tuo dedi. Philem. Cur exprobras?
Philol. Egone id exprobrem, qui mihimet cupio id opprobrarier?
nec quicquam argenti locaui iam diu usquam aeque bene.
Philem. Certe ego, quod te amo, operam nusquam melius potui ponere.
Philol. Bene igitur ratio accepti atque expensi inter nos conuenit:
tu me amas, ego te amo; merito id fieri uterque existimat.
haec qui gaudent, gaudeant perpetuo suo semper bono;
qui inuident, ne umquam eorum quisquam inuideat prosus commodis.
Philem. Age accumbe igitur. cedo aquam manibus, puere, appone hic mensulam.
uide, tali ubi sint. uin unguenta? Philol. quid opust? cum stacta accubo.
sed estne hic meus sodalis, qui huc incedit cum amica sua?
is est, Callidamates cum amica incedit. euge, oculus meus,
conueniunt manuplares eccos: praedam participes petunt.

I.iu
Callidamates Aduersum ueniri mihi ad Philolachetem
uolo temperi. audi, em tibi imperatum est.
nam illi ubi fui, inde effugi foras,
ita me ibi male conuiui sermonisque taesumst.
nunc comissatum ibo ad Philolachetem,
ubi nos hilari ingenio et lepide accipient.
ecquid tibi uideor mammamadere?
Delphium Semper istoc modo.
moratu's tu te. <ire huc> debebas.
#CALL# Visne ego te ac tu me amplectare?
Del. #S# tibi cordi est facere, licet. Call. Lepida es.
duc me amabo. Del. Caue ne cadas, asta.
#CALL# O—o—ocellus meus, tuos sum alumnus, mel meum.
Del. Caue modo, ne prius in uia accumbas,
quam illi, ubi lectus est stratus, concumbimus.
#CALL# sine, sine cadere me. Del. Sino, sed hoc, quod mi in manu est:
si cades, non cades quin cadam tecum.
#CALL# iacentis tollet postea nos ambos aliquis.
Del. Madet homo. Call. Tun me ais mammamadere?
Del. Cedo manum, nolo equidem te adfligi.
#CALL# em tene. Del. Age, i simul. Call. Quo ego eam? Del. An <ne>scis?
#CALL# scio, in mentem uenit modo:
nempe domum eo comissatum.
Del. Immo, istuc quidem. Call. Iam memini.
Philol. Num non uis me obuiam his ire, anime mi?
illi ego ex omnibus optume uolo.
iam reuertar. Philem. Diu est iam id mihi.
#CALL# ecquis hic est? Philol. Adest. Call. Eu, Philolaches,
salue, amicissime mi omnium hominum.
Philol. Di te ament. accuba, Callidamates.
unde agis te? Call. Únde homo ebrius probe.
Philem.quin amabo accubas, Delphium mea?
da illi quod bibat. Call. Dormiam ego iam.
Philol. Num mirum aut nouom quippiam facit?
Del. quid ego hoc faciam postea? Philem. Mea, sic sine eumpse.
age tu interim da ab Delphio cito cantharum circum.

II.I
Tranio Iuppiter supremus summis opibus atque industriis
me periisse et Philolachetem cupit erilem filium.
occidit Spes nostra, nusquam stabulum est Confidentiae,
nec Salus nobis saluti iam esse, si cupiat, potest:
ita mali, maeroris montem maximum ad portum modo
conspicatus sum: erus aduenit peregre, periit Tranio.
ecquis homo est, qui facere argenti cupiat aliquantum lucri,
qui hodie sese excruciari meam uicem possit pati?
ubi sunt isti plagipatidae, ferritribaces uiri,
uel isti qui hosticas trium nummum causa subeunt sub falas,
ubi quinis aut denis hastis corpus transfigi solet?
ego dabo ei talentum, primus qui in crucem excucurrerit;
sed ea lege, ut offigantur bis pedes, bis bracchia.
ubi id erit factum, a me argentum petito praesentarium.
sed ego—sumne infelix, qui non curro curriculo domum?
Philol. <Adest> adest opsonium. eccum Tranio a portu redit.
#TR# philolaches. Philol. quid est? Tr. <Et> ego et tu—Philol. quid et ego et tu? Tr. Periimus.
Philol. quid ita? Tr. Pater adest. Philol. quid ego ex te audio? Tr. Absumpti sumus.
pater inquam tuos uenit. Philol. V.I is est, obsecro? Tr. * adest.
Philol.quis id ait? quis uidit? Tr. Egomet inquam uidi. Philol. Vae mihi.
quid ego ago? Tr. Nam quid tu, malum, me rogitas quid agas? accubas.
Philol. Tutin uidisti? Tr. Egomet, inquam. Philol. Certe? Tr. <Certe> inquam. Philol. Occidi,
si tu uera memoras. Tr. quid mihi sit boni, si mentiar?
Philol. quid ego nunc faciam? Tr. Iube haec hinc omnia amolirier.
quis istic dormit? Philol. Callidamates. Tr. Suscita istum, Delphium.
Del. Callidamates, Callidamates, uigila. Call. Vigilo, cedo [ut] bibam.
Del. Vigila. pater aduenit peregre Philolachis. Call. Valeat pater.
Philol. Valet ille quidem, atque <ego> disperii. Call. Bis periisti? qui potest?
Philol. Quaeso edepol, exsurge; pater aduenit. Call. Tuos uenit pater?
iube abire rursum. quid illi reditio etiam huc fuit?
Philol. quid ego agam? pater iam hic me offendet miserum adueniens ebrium,
aedis plenas conuiuarum et mulierum. miserum est opus,
igitur demum fodere puteum, ubi sitis fauces tenet;
sicut ego aduentu patris nunc quaero quid faciam miser.
#TR# ecce autem <iterum> hic deposiuit caput et dormit. suscita.
Philol. Etiam uigilas? pater, inquam, aderit iam hic meus. Call. Ain tu, pater?
cedo soleas mihi, ut arma capiam. iam pol ego occidam patrem.
Philol. Perdis rem. Del. Tace, amabo. Tr. Abripite hunc intro actutum inter manus.
#CALL# iam hercle ego uos pro matula habebo, nisi mihi matulam datis.
Philol. Perii. Tr. Habe bonum animum: ego istum lepide medicabo metum.
Philol. Nullus sum. Tr. Taceas: ego qui istaec sedem meditabor tibi.
satin habes, si ego aduenientem ita patrem faciam tuom,
non modo ne intro eat, uerum etiam ut fugiat longe ab aedibus?
uos modo hinc abite intro atque haec hinc propere amolimini.
Philol. V.I ego ero? Tr. V.I maxime esse uis: cum hac, cum istac eris.
Del. quid si igitur abeamus hinc nos? Tr. Non hoc longe, Delphium.
nam intus potate hau tantillo hac quidem causa minus.
Philol. Ei mihi, quam istaec blanda dicta quo euenant madeo metu.
#TR# potin animo ut sis quieto et facias quod iubeo? Philol. Potest.
#TR# Omnium primum, Philematium, intro abi, et tu, Delphium.
Del. Morigerae tibi erimus ambae.—Tr. Ita ille faxit Iuppiter.
animum aduorte nunciam tu quae uolo accurarier.
omnium primumdum aedes iam face occlusae sient;
intus caue muttire quemquam siueris. Philol. Curabitur.
#TR# tamquam si intus natus nemo in aedibus habitet. Philol. Licet.
#TR# neu quisquam responset, quando hasce aedis pultabit senex.
Philol. Numquid aliud? Tr. Clauem mi harunc aedium Laconicam
iam iube efferri intus: hasce ego aedis occludam hinc foris.
Philol. In tuam custodelam meque et meas spes trado, Tranio.—
#TR# pluma haud interest, patronus an cliens probior siet.
Homini, cui nulla in pectore est audacia,
[nam cuiuis homini, uel optumo uel pessumo]
quamuis desubito facile est facere nequiter:
uerum id uidendum est, id uiri docti est opus,
quae designata sint et facta nequiter,
tranquille cuncta et ut proueniant sine malo,
ne quid potiatur, quam ob rem pigeat uiuere.
sicut ego efficiam, quae facta hic turbauimus,
profecto ut liqueant omnia et tranquilla sint
neque quicquam nobis pariant ex se incommodi.
sed quid tu egredere, Sphaerio? Puer Iamiam *
* * Tr. Optime.
praeceptis paruisti. Puer. Iussit maximo
opere orare, ut patrem aliquo absterreres modo,
ne intro iret ad se. Tr.quin etiam illi hoc dicito,
facturum <me>, ut ne etiam aspicere aedis audeat,
capite obuoluto ut fugiat cum summo metu.
clauem cedo atque abi intro atque occlude ostium,
et ego hinc occludam.—iube uenire nunciam.
ludos ego hodie uiuo praesenti hic seni
faciam, quod credo mortuo numquam fore.
concedam a foribus huc, hinc speculabor procul,
unde aduenienti sarcinam imponam seni.

II.II
Theopropides Habeo, Neptune, gratiam magnam tibi,
quom med amisisti abs te uix uiuom domum.
uerum si posthac me pedem latum modo
scies imposisse in undam, hau causast, ilico
quod nunc uoluisti facere quin facias mihi.
apage, apage te a me nunciam post hunc diem:
quod crediturus tibi fui, omne credidi.
#TR# edepol, Neptune, peccauisti largiter,
qui occasionem hanc amisisti tam bonam.
#TH# triennio post Aegypto aduenio domum;
credo exspectatus ueniam familiaribus.
#TR# nimio edepol ille potuit exspectatior
uenire, qui te nuntiaret mortuom.
#TH# sed quid hoc? occlusa ianua est interdius.
pultabo. heus, ecquis intust? aperitin fores?
Tr.quis homo est, qui nostras aedes accessit prope?
#TH# meus seruos hic quidem est Tranio. Tr. O Theopropides,
ere, salue, saluom te aduenisse gaudeo.
usquin ualuisti? Th. Vsque ut uides. Tr. Factum optime.
#TH# quid uos? insanin estis? Tr. quidum? Th. Sic, quia
foris ambulatis, natus nemo in aedibus
seruat, neque qui recludat neque † quis respondeat.
pultando [pedibus] paene confregi hasce ambas <foris>.
#TR# eho an tu tetigisti has aedis? Th. Cur non tangerem?
quin pultando, inquam, paene confregi foris.
#TR# tetigistin? Th. Tetigi, inquam, et pultaui. Tr. Vah. Th. quid est?
#TR# male hercle factum. Th. quid est negoti? Tr. Non potest
dici, quam indignum facinus fecisti et malum.
#TH# quid iam? Tr. Fuge, obsecro, atque abscede ab aedibus.
fuge huc, fuge ad me propius. tetigistin foris?
#TH# Quo modo pultare potui, si non tangerem?
#TR# Occidisti hercle—Th. Quem mortalem? Tr. Omnis tuos.
#TH# di te deaeque omnes faxint cum istoc omine—
#TR# metuo, te atque istos expiare ut possies.
#TH# Quam ob rem? aut quam subito rem mihi adportas nouam?
* * *
#TR# et heus, iube illos illinc ambo abscedere.
#TH# apscedite. Tr. Aedes ne attigatis. tangite
uos quoque terram. Th. Obsecro hercle, quin eloquere *
* * *
Tr.quia septem menses sunt, quom in hasce aedis pedem
nemo intro tetulit, semel ut emigrauimus.
#TH# eloquere, quid ita? Tr. Circumspicedum, numquis est,
sermonem nostrum qui aucupet? Th. Tutum probest.
#TR# circumspice etiam. Th. Nemo est. loquere nunciam.
#TR# capitale scelus est. Th. quid est? non <satis> intellego.
#TR# scelus, inquam, factum est iam diu, antiquom et uetus.
#TH# antiquom? Tr. Id adeo nos nunc factum inuenimus.
#TH# quid istuc est sceleris? aut quis id fecit? cedo.
#TR# hospes necauit hospitem captum manu;
iste, ut ego opinor, qui has tibi aedis uendidit.
#TH# necauit? Tr. Aurumque ei ademit hospiti
eumque hic defodit hospitem ibidem in aedibus.
#TH# Quapropter id uos factum suspicamini?
#TR# ego dicam, ausculta. ut foris cenauerat
tuos gnatus, postquam rediit a cena domum,
abimus omnes cubitum; condormiuimus:
lucernam forte oblitus fueram exstinguere;
atque ille exclamat derepente maximum.
Th.quis homo? an gnatus meus? Tr. St, tace, ausculta modo.
ait uenisse illum in somnis ad se mortuom.
#TH# nempe ergo in somnis? Tr. Ita. sed ausculta modo.
ait illum hoc pacto sibi dixisse mortuom.
#TH# in somnis? Tr. Mirum quin uigilanti diceret,
qui abhinc sexaginta annos occisus foret.
interdum inepte stultus es, <Theopropides>.
#TH# taceo. Tr. Sed ecce quae illi in *
'ego transmarinus hospes sum Diapontius.
hic habito, haec mihi dedita est habitatio.
nam me Acheruntem recipere Orcus noluit,
quia praemature uita careo. per fidem
deceptus sum: hospes [hic] me necauit isque me
defodit insepultum clam [ibidem] in hisce aedibus,
scelestus, auri causa. nunc tu hinc emigra.
scelestae hae sunt aedes, impia est habitatio'.
quae hic monstra fiunt, anno uix possum eloqui.
#TH# st, st.
#TR# quid, obsecro hercle, factum est? Th. Concrepuit foris.
#TR# hicin percussit! Th. Guttam haud habeo sanguinis,
uiuom me accersunt Acheruntem mortui.
#TR# perii, illisce hodie hanc conturbabunt fabulam.
nimis quam formido, ne manifesto hic me opprimat.
#TH# quid tute tecum loquere? Tr. Abscede ab ianua.
fuge, obsecro hercle. Th. Quo fugiam? etiam tu fuge.
#TR# nihil ego formido, pax mihi est cum mortuis.
Intus. Heus, Tranio. Tr. Non me appellabis, si sapis.
nihil ego commerui, neque istas percussi fores.
Intus. Quaeso—<Tr. Caue uerbum faxis. Th. Dic> quid segreges
<sermonem. Tr. Apage hinc te. Th. Quae r>es te agitat, Tranio?
quicum istaec loquere? Tr. An quaeso tu appellaueras?
ita me di amabunt, mortuom illum credidi
expostulare quia percussisses fores.
sed tu, etiamne astas nec quae dico optemperas?
#TH# quid faciam? Tr. Caue respexis, fuge, [atque] operi caput.
#TH# cur non fugis tu? Tr. Pax mihi est cum mortuis.
#TH# scio. quid modo igitur? cur tanto opere extimueras?
#TR# nil me curassis, inquam, ego mihi prouidero:
tu, ut occepisti, tantum quantum quis fuge,
atque Herculem inuoca. Th. Hercules, ted inuoco.—
#TR# et ego—tibi hodie ut det, senex, magnum malum.
pro di immortales, obsecro uestram fidem,
quid ego hodie negoti confeci mali.

III.I

Danista Scelestiorem ego annum argento faenori
numquam ullum uidi quam hic mihi annus optigit.
a mani ad noctem usque in foro dego diem,
locare argenti nemini nummum queo.
#TR# nunc pol ego perii plane in perpetuom modum.
danista adest, qui dedit <argentum faenore>,
qui amica est empta quoque <opus in sumptus fuit>.
manifesta res est, nisi quid occurro prius,
ne hoc senex resciscat. ibo huic obuiam.
sed quidnam hic sese tam cito recipit domum?
metuo ne de hac re quippiam indaudiuerit.
accedam atque adpellabo. ei quam timeo miser.
nihil est miserius quam animus hominis conscius,
sicut me † habet. uerum utut res sese habet,
pergam turbare porro: ita haec res postulat.
unde is? Theopropides Conueni illum unde hasce aedis emeram.
#TR# numquid dixisti de illo quod dixi tibi?
#TH# dixi hercle uero omnia. Tr. Ei misero mihi,
metuo ne techinae meae perpetuo perierint.
#TH# quid tute tecum? Tr. Nihil enim. sed dic mihi,
dixtine quaeso? Th. Dixi, inquam, ordine omnia.
#TR# etiam fatetur de hospite? Th. Immo pernegat.
#TR# negat <scelestus? Th. Negitat in>quam. Tr. Cogita:
<non confitetur? Th.> Dicam si confessus sit.
quid nunc faciundum censes? Tr. Egon quid censeam?
cape, obsecro hercle, cum eo una iudicem
(sed eum uideto ut capias, qui credat mihi):
tam facile uinces quam pirum uolpes comest.
Dan. Sed Philolachetis seruom eccum Tranium,
qui mihi neque faenus neque sortem argenti danunt.
#TH# Quo te agis? Tr. Nec quoquam abeo. ne ego sum miser,
scelestus, natus dis inimicis omnibus.
iam illo praesente adibit. ne ego homo sum miser,
ita et hinc et illinc mi exhibent negotium.
sed occupabo adire. Dan. Hic ad me it, saluos sum,
spes est de argento. Tr. Hilarus est: frustra est homo.
saluere iubeo te, Misargyrides, bene.
Dan. Salue et tu. quid de argentost? Tr. Abi sis, belua.
continuo adueniens pilum iniecisti mihi.
Dan. Hic homo est inanis. Tr. Hic homo est certe hariolus.
Dan.quin tu istas mittis tricas? Tr.quin quid uis cedo.
Dan. V.I Philolaches est? Tr. Numquam potuisti mihi
magis opportunus aduen<ire quam> aduenis.
Dan. quid est? Tr. Concede huc. <Dan.quin mihi faenus red>ditur?
#TR# scio te bona esse uoce, ne clama nimis.
Dan. Ego hercle uero clamo. Tr. Ah, gere morem mihi.
Dan. quid tibi ego morem uis geram? Tr. Abi quaeso hinc domum.
Dan. Abeam? Tr. Redito huc circiter meridie.
Dan. Reddeturne igitur faenus? Tr. Reddeturne. abi.
Dan. quid ego huc recursem aut operam sumam aut conteram?
quid si hic manebo potius ad meridie?
#TR# immo abi domum, uerum hercle dico, abi modo.
* * *
Dan.quin uos mihi faenus date. quid hic nugamini?
#TR# eu hercle, ne tu—abi modo, ausculta mihi.
Dan. Iam hercle ego illum nominabo. * * Tr. Euge strenue.
beatus uero es nunc, quom clamas. Dan. Meum peto.
multos me hoc pacto iam dies frustramini.
molestus si sum, reddite argentum: abiero.
responsiones omnes hoc uerbo eripis.
#TR# sortem accipe. Dan. Immo faenus, id primum uolo.
#TR# quid ais tu, omnium hominum taeterrime?
uenisti huc te extentatum? agas quod in manu est.
non dat, non debet. Dan. Non debet? Tr. Ne frit quidem
ferre hinc potes. an metuis ne quo abeat foras
urbe exulatum faenoris causa tui,
quoi sortem accipere iam licet? Dan.quin non peto
sortem: illuc primum, faenus, reddundum est mihi.
#TR# molestus ne sis. nemo dat, age quid lubet.
tu solus, credo, faenore argentum datas.
Dan. Cedo faenus, redde faenus, faenus reddite.
daturin estis faenus actutum mihi?
datur faenus mihi? Tr. Faenus illic, faenus hic.
nescit quidem nisi faenus fabularier.
ultro te. neque ego taetriorem beluam
uidisse me umquam quemquam quam te censeo.
Dan. Non edepol tu nunc me istis uerbis territas.
#TH# * calidum hoc est: etsi procul abest, urit male. *
quod illuc est faenus, opsecro, quod illic petit?
#TR# pater eccum aduenit peregre non multo prius
illius, is tibi et faenus et sortem dabit,
ne inconciliare quid nos porro postules.
uide num moratur. Dan.quin feram, si quid datur.
#TH# quid ais tu? Tr. quid uis? Th.quis illic est? quid illic petit?
quid Philolachetem gnatum compellat <meum>
sic et praesenti tibi facit conuicium?
quid illi debetur? Tr. Obsecro hercle, <illud> iube
obi<ci illi> argentum ob os impurae beluae.
#TH# iubeam—? Tr. Iuben homini argento os uerberarier?
Dan. Perfacile ego ictus perpetior argenteos.
#TR# audin? uideturne, obsecro hercle, idoneus,
danista qui sit, genus quod improbissimum est.
#TH# non ego istuc curo qui sit <quid sit> unde sit:
id uolo mihi dici, id me scire expeto,
quod illud argentum est? Tr. Est—huic debet Philolaches
paulum. Th. Quantillum? Tr. Quasi—quadraginta minas;
ne sane id multum censeas. Th. Paulum id quidem est.
adeo etiam argenti faenus creditum audio.
#TR# Quattuor quadraginta illi debentur minae,
et sors et faenus. Dan. Tantumst, nihilo plus peto.
#TR# Velim quidem hercle ut uno nummo plus petas.
dic te daturum, ut abeat. Th. Egon dicam dare?
#TR# dic. Th. Egone? Tr. Tu ipsus. dic modo, ausculta mihi.
promitte, age inquam: ego iubeo. Th. Responde mihi:
quid eo est argento factum? Tr. Saluom est. Th. Soluite
uosmet igitur, si saluomst. Tr. Aedis filius
tuos emit. Th. Aedis? Tr. Aedis. Th. Euge, Philolaches
patrissat: iam homo in mercatura uortitur.
ain tu, aedis? Tr. Aedis inquam. sed scin quoius modi?
Th.qui scire possum? Tr. Vah. Th. quid est? Tr. Ne me roga.
#TH# nam quid ita? Tr. Speculo claras, candorem merum.
#TH# bene hercle factum. quid, eas quanti destinat?
#TR# talentis magnis totidem quot ego et tu sumus.
sed arraboni has dedit quadraginta minas;
hinc sumpsit quas ei dedimus. satin intellegis?
nam postquam haec aedes ita erant, ut dixi tibi,
continuo est alias aedis mercatus sibi.
#TH# bene hercle factum. Dan. Heus, iam adpetit meridie.
#TR# absolue hunc quaeso, uomitu ne hic nos enecet.
#TH# adulescens, mecum rem habe. Dan. Nempe aps te petam?
#TH# petito cras. Dan. Abeo: sat habeo, si cras fero.—
#TR# malum quod isti di deaeque omnes duint,
ita mea consilia perturbat paenissime.
nullum edepol hodie genus est hominum taetrius
nec minus bono cum iure, quam danisticum.
#TH# Qua in regione istas aedis emit filius?
#TR# ecce autem perii. Th. Dicisne hoc quod te rogo?
#TR# dicam. sed nomen domini quaero quid siet.
#TH# age comminiscere ergo. Tr. quid ego nunc agam,
nisi ut in uicinum hunc proximum *,
eas emisse aedis huius dicam filium?
calidum hercle esse audiui optimum mendacium.
quidquid dei dicunt, id decretumst dicere.
#TH# quid igitur? iam commentu's? Tr. Di istum perduint—
(immo istunc potius) de uicino hoc proximo
tuos emit aedis filius. Th. Bonan fide?
#TR# siquidem tu argentum reddituru's, tum bona,
si redditurus non es, non emit bona.
non in loco emit perbono? Th. Immo in optumo.
cupio hercle inspicere hasce aedis. pultadum fores
atque euoca aliquem intus ad te, Tranio.
#TR# ecce autem perii. nunc quid dicam nescio.
iterum iam ad unum saxum me fluctus ferunt.
quid nunc? non hercle quid nunc faciam reperio:
manufesto teneor. Th. Euocadum aliquem ocius,
roga circumducat. Tr. Heus tu, at hic sunt mulieres:
uidendumst primum, utrum eae uelintne an non uelint.
#TH# bonum aequomque oras. i, percontare et roga.
ego hic tantisper, dum exis, te opperiar foris.
#TR# di te deaeque omnes funditus perdant, senex,
ita mea consilia undique oppugnas male.
euge, optume eccum aedium dominus foras
#SIM# progreditur intus. huc concessero,
dum mihi senatum consili in cor conuoco.
igitur tum accedam hunc, quando quid agam inuenero.

III.II

#SIM# melius anno hoc mihi non fuit domi,
nec quod una esca me iuuerit magis.
prandium uxor mihi perbonum dedit,
nunc dormitum iubet me ire: minime.
non mihi forte uisum ilico fuit,
melius quom prandium quam solet dedit:
uoluit in cubiculum abducere me anus.
non bonust somnus de prandio. apage.
clanculum ex aedibus me edidi foras.
tota turget mihi uxor, scio, domi.
#TR# Res parata est mala in uesperum huic seni.
nam et cenandum et cubandumst ei male.
#SI# Quom magis cogito cum meo animo:
si quis dotatam uxorem atque anum habet,
neminem sollicitat sopor: ibi omnibus
ire dormitum odio est ueluti nunc mihi
exsequi certa res est, ut abeam
potius hinc ad forum quam domi cubem.
atque pol nescio, ut moribus sient
uostrae: haec sat scio quam me habeat male.
* * *
peius posthac fore quam fuit mihi.
#TR# abitus tuos tibi, senex, fecerit male:
nihil erit, quod deorum ullum accusites;
te ipse iure optimo merito incuses licet.
tempus nunc est senem hunc adloqui mihi.
hoc habet. repperi qui senem ducerem,
quo dolo a me dolorem procul pellerem.
accedam. di te ament plurimum, Simo.
#SI# saluos sis, Tranio. Tr. Út uales? Si. Non male.
quid agis? Tr. Hominem optumum teneo. Si. Amice facis,
quom me laudas. Tr. Decet. Si. Certe. quin m<utuomst>:
hercle ted hau bonum teneo seruom <manu>.
[Theopr. Heia, mastigia, ad me redi. Tr. Iam isti ero.]
Si.] quid nunc? quam mox? Tr. quid est? Si. Quod solet fieri hic
intus. Tr. quid id est? Si. Scis iam quid loquar. sic decet.
* * morem geras.
uita quam sit breuis, * simul cogita.
#TR# * quid * ehem,
uix tandem percepi super his rebus nostris te loqui.
#SI# musice hercle agitis aetatem, ita ut uos decet,
uino et uictu probo, piscatu electili
uitam colitis. † Tr. Immo uita antehac erat:
nunc nobis omnia haec exciderunt <simul>.
#SI# quidum? Tr. Ita oppido occidimus omnes, Simo.
#SI# non taces? prospere uobis cuncta usque adhuc
processerunt. Tr. Ita ut dicis facta hau nego.
nos profecto probe ut uoluimus uiximus.
sed, Simo, ita nunc uentus nauem <nostram> deseruit. Si. quid est?
quo modo? Tr. Pessimo. Si. Quaene subducta erat
tuto in terra? Tr. Ei. Si. quid est? Tr. #M# miserum, occidi.
Si.qui? Tr.quia uenit nauis, nostrae naui quae frangat † ratem.
#SI# Vellem ut tu uelles, Tranio. sed quid est negoti? Tr. Eloquar.
erus peregre uenit. Si. Tunc <tibi> * portenditur,
inde ferriterium, postea <crux. Tr. Per tua te g>enua obsecro,
ne indicium ero facias meo. Si. e me, ne quid metuas, nil sciet.
#TR# patrone, salue. Si. Nil moror mi istius modi clientis.
#TR# nunc hoc quod ad te noster me misit senex—
#SI# hoc mihi responde primum, quod ego te rogo:
iam de istis rebus uoster quid sensit senex?
#TR# nil quicquam. Si. Numquid increpauit filium?
#TR# tam liquidust quam liquida esse tempestas solet *
nunc te hoc orare iussit opere maximo,
ut sibi liceret inspicere hasce aedis tuas.
#SI# non sunt uenales. Tr. Scio equidem istuc. sed senex
gynaeceum aedificare uolt hic in suis
et balineas et ambulacrum et porticum.
#SI# quid ergo somniauit? Tr. Ego dicam tibi.
dare uolt uxorem filio quantum potest,
ad eam rem facere uolt nouom gynaeceum.
nam sibi laudauisse hasce ait architectonem
nescio quem exaedificatas insanum bene;
nunc hinc exemplum capere uolt, nisi tu neuis.
nam ille eo maiore hinc opere ex te exemplum petit,
quia isti umbram aestate tibi esse audiuit perbonam
sub sicco lumine usque perpetuom diem.
#SI# immo edepol uero, quom usquequaque umbra est, tamen
sol semper hic est usque a mani ad uesperum:
quasi flagitator astat usque ad ostium,
nec mi umbra hic usquamst, nisi si in puteo quaepiamst.
#TR# quid, Sarsinatis ecqua est, si Vmbram non habes?
#SI# molestus ne sis. haec sunt sicut praedico.
#TR# at tamen inspicere uolt. Si. Inspiciat, si lubet;
si quid erit quod illi placeat, de exemplo meo
ipse aedificato. Tr. Eon, uoco huc hominem? Si. I, uoca.
#TR# alexandrum magnum atque Agathoclem aiunt maximas
duo res gessisse: quid mihi fiet tertio,
qui solus facio facinora immortalia?
uehit hic clitellas, uehit hic autem alter senex.
nouicium mihi quaestum institui non malum:
nam muliones mulos clitellarios
habent, at ego habeo homines clitellarios.
magni sunt oneris: quidquid imponas uehunt.
nunc hunc hau scio an conloquar. congrediar.
heus Theopropides. Th. Hem quis hic nominat me?
#TR# ero seruos multis modis fidus. Th. Únde is?
#TR# Quod me miseras, adfero omne impetratum.
#TH# quid illic, opsecro, tam diu destitisti?
#TR# seni non erat otium, id sum opperitus.
#TH# antiquom optines hoc tuom, tardus ut sis.
#TR# heus tu, si uoles uerbum hoc cogitare,
simul flare sorbereque haud factu facilest.
ego hic esse et illic simitu hau potui.
#TH# quid nunc? Tr. Vise, specta tuo usque arbitratu.
#TH# age <i>, duce me. Tr. Num moror? Th. Supsequor te.
#TR# senex ipsus te ante ostium eccum opperitur.
sed ut maestus est se hasce <aedis> uendidisse.
#TH# quid tandem? Tr. Orat ut suadeam Philolacheti,
ut istas remittat sibi. Th. Haud opinor.
sibi quisque ruri metit. si male emptae
forent, nobis istas redhibere haud liceret.
lucri quidquid est, id domum trahere oportet.
misericordias * hominem oportet.
#TR# morare hercle * facis. subsequere. Th. Fiat.
do tibi ego operam. Tr. Senex illic est. em, tibi adduxi hominem.
#SI# saluom te aduenisse peregre gaudeo, Theopropides.
#TH# dei te ament. Si. Inspicere te aedis has uelle aiebat mihi.
#TH# nisi tibi est incommodum. Si. Immo commodum. i intro atque inspice.
#TH# at enim mulieres—Si. Caue tu ullam flocci faxis mulierem.
qua libet perambula aedis oppido tamquam tuas.
#TH# tamquam? Tr. Ah, caue tu illi obiectes nunc in aegritudine,
te has emisse. non tu uides hunc, uoltu uti tristi est senex?
#TH# Video. Tr. Ergo inridere ne uideare et gestire admodum;
noli facere mentionem te <has> emisse. Th. Intellego,
et bene monitum duco, atque esse existumo humani ingeni.
quid nunc? Si.quin tu is intro, atque otiose perspecta ut lubet.
#TH# bene benigneque arbitror te facere. Si. Factum edepol uolo.
[uin qui perductet? Th. Apage istum perductorem, non placet.
quidquid est, errabo potius quam perductet quispiam.]
#TR# Viden uestibulum ante aedis hoc et ambulacrum cuius modi?
#TH# luculentum edepol profecto. Tr. Age specta postes cuius modi,
quanta firmitate facti et quanta crassitudine.
#TH# non uideor uidisse postis pulchriores. Si. Pol mihi
eo pretio empti fuerant olim. Tr. Audin 'fuerant' dicere?
uix uidetur continere lacrimas. Th. Quanti hosce emeras?
#SI# tris minas pro istis duobus praeter uecturam dedi.
#TH# hercle qui multo improbiores sunt quam a primo credidi.
#TR# Quapropter? Th.quia edepol ambo ab infimo tarmes secat.
#TR# intempestiuos excisos credo, id eis uitium nocet.
atque etiam nunc satis boni sunt, si sunt inducti pice;
non enim haec pultiphagus opifex opera fecit barbarus.
uiden coagmenta in foribus? Th. Video. Tr. Specta, quam arte dormiunt.
#TH# dormiunt? Tr. Illud quidem, ut coniuent, uolui dicere.
satin habes? Th. Vt quidquid magis contemplo, tanto magis placet.
#TR# Viden pictum, ubi ludificat cornix una uolturios duos?
#TH# non edepol uideo. Tr. At ego uideo. nam inter uolturios duos
cornix astat, ea uolturios duo uicissim uellicat.
quaeso huc ad me specta, cornicem ut conspicere possies.
iam uides? Th. Profecto nullam equidem illic cornicem intuor.
#TR# at tu isto ad uos optuere, quoniam cornicem nequis
conspicari, si uolturios forte possis contui.
#TH# Omnino, ut te absoluam, nullam pictam conspicio hic auem.
#TR# age, iam mitto, ignosco: aetate non quis optuerier.
#TH# haec, quae possum, ea mihi profecto cuncta uehementer placent.
#SI# latius demum est operae pretium iuisse. Th. Recte edepol mones.
#SI# eho istum, puere, circumduce hasce aedis et conclauia.
nam egomet ductarem, nisi mi esset apud forum negotium.
#TH# apage istum a me perductorem, nil moror ductarier.
quidquid est, errabo potius quam perductet quispiam.
#SI# aedis dico. Th. Ergo intro eo igitur sine perductore. Si. Ilicet.
#TH# ibo intro igitur. Tr. Mane sis uideam, ne canis—Th. Agedum uide.
#TR# est! abi, canis. est! abin dierecta? abin hinc in malam crucem?
at etiam restas? est! abi istinc. Si. Nil pericli est, age <modo>.
tam placidast, quam feta. quam uis ire intro audacter licet.
eo ego hinc ad forum.—Th. Fecisti commode, bene ambula.
Tranio, age, canem istam a foribus <aliquis> abducat face,
etsi non metuenda est. Tr.quin tu illam aspice ut placide accubat;
nisi molestum uis uideri te atque ignauom. Th. Iam ut lubet.
sequere hac me igitur.—Tr. Equidem haud usquam a pedibus apscedam tuis.—

IV.I

Phaniscus Serui qui, quom culpa carent, tamen malum metuont,
ei solent esse eris utibiles.
nam illi qui nil metuont postquam sunt malum meriti,
stulta sibi expetunt consilia:
exercent sese ad cursuram, [fugiunt] sed ei si reprehensi sunt,
faciunt de malo peculium quod nequeunt <de bono>.
augent ex pauxillo * de parant.
mihi in pectore consili * malam rem prius
quam ut meum *
ut adhuc fuit, mihi corium esse oportet,
sincerum atque ut uotem uerberari.
si huic imperabo, probe tectum habebo,
malum quom impluit ceteris, ne impluat mi.
nam ut serui uolunt esse erum, ita solet *
boni sunt: <bonust>; improbi sunt, malus fit.
nam nunc domi nostrae tot pessimi uiuont,
peculi sui prodigi, plagigeruli.
ubi aduersum ut eant uocantur ero: 'non eo, molestus ne sis.
scio quo properas: gestis aliquo; iam hercle ire uis, mula, foras pastum.'
bene merens hoc preti inde abstuli. abii foras.
solus nunc eo aduorsum ero ex plurimis seruis.
hoc die crastini quom erus resciuerit,
mane castigabit eos bubulis exuuiis.
postremo minoris pendo tergum illorum, quam meum:
illi erunt bucaedae multo potius, quam ego sim restio.

IV.II

Pinacium Mane tu atque adsiste ilico,
Phanisce. etiam respicis?
#PHAN# mihi molestus ne sies.
#PIN# Vide ut fastidit simia.
manesne ilico, impure parasite? Phan. *
qui parasitus sum? Pin. ego enim dicam: cibo perduci potis es quouis.
#PHAN# mihi sum, libet esse. quid id curas?
#PIN# Ferocem facis, quia te erus amat. Phan. Vah,
oculi dolent. Pin. Cur? Phan.quia fumus molestust.
#PIN# tace sis, faber, qui cudere soles plumbeos nummos.
#PHAN# non potes tu cogere me, ut tibi male dicam.
nouit erus me. Pin. Suam quidem pol culcitulam oportet.
#PHAN# si sobrius sis, male non dicas. Pin. Tibi obtemperem, cum tu mihi nequeas?
#PHAN# at tu mecum, pessime, ito aduersus; quaeso hercle abstine
iam sermonem de istis rebus. Pin. Faciam, et pultabo fores.
heus, ecquis hic est, maximam qui his iniuriam
foribus defendat? ecquis has aperit foris?
nemo hinc quidem foras exit.
ut esse addecet nequam homines, ita sunt. sed eo magis cauto est opus, ne huc
exeat qui male me mulcet.

III.III

Tranio quid tibi uisum est mercimoni? Theopropides * totus gaudeo.
#TR# num nimio emptae tibi uidentur? Th. Numquam edepol ego me scio
uidisse usquam abiectas aedes, nisi modo hasce. Tr. Ecquid placent?
#TH# ecquid placeant me rogas? immo hercle uero perplacent.
#TR# cuius modi gynaeceum? quid porticum? Th. Insanum bonam.
non equidem ullam in publico esse maiorem hac existimo.
Tr.quin ego ipse et Philolaches in publico omnis porticus
sumus commensi. Th. quid igitur? Tr. Longe omnium longissima est.
#TH# di immortales, mercimoni lepidi. <si> hercle nunc ferat
sex talenta magna argenti pro istis praesentaria,
numquam accipiam. Tr. #S# hercle accipere cupies, ego numquam sinam.
#TH# bene res nostra conlocata est istoc mercimonio.
#TR# #M# suasore atque impulsore id factum audacter dicito,
qui subegi, faenore argentum ab danista ut sumeret,
quod isti dedimus arraboni. Th. Seruauisti omnem ratem.
nempe octoginta debentur huic minae? Tr. Hau nummo amplius.
#TH# hodie accipiat. Tr. Ita enim uero, ne qua causa subsiet.
uel mihi denumerato, ego illi porro denumerauero.
#TH# at enim ne quid captioni mihi sit, si dederim tibi.
#TR# egone te ioculo modo ausim dicto aut facto fallere?
#TH# egone aps te ausim non cauere, ne quid committam tibi?
#TR# quid? tibi umquam quicquam, postquam tuos sum, uerborum dedi?
#TH# ego enim caui recte: eam mihi des gratiam atque animo meo.
sat sapio, si aps te modo uno caueo. Tr. Tecum sentio.
#TH# nunc abi rus, dic me aduenisse filio. Tr. Faciam, ut iubes.
#TH# curriculo iube in urbem ueniat iam simul tecum. Tr. Licet.
nunc ego me illac per posticum ad congerrones conferam.
dicam ut hic res sint quietae atque hunc ut hinc amouerim.—

IV.II

#PHAN# hic quidem neque conuiuarum sonitus, item ut antehac fuit,
neque tibicinam cantantem neque alium quemquam audio.
#TH# Quae illaec res est? quid illisce homines quaerunt apud aedis meas?
quid uolunt? quid intro spectant? Pin. Pergam pultare ostium.
heus, reclude, heus, Tranio, etiamne aperis? Th. Quae haec est fabula?
#PIN# etiamne aperis? Callidamati nostro aduersum uenimus.
#TH# heus uos, pueri, quid istic agitis? quid istas aedis frangitis?
#PHAN# heus senex, quid tu percontare ad te quod nihil attinet?
#TH# nihil ad me attinet? Phan. Nisi forte factu's praefectus nouos,
qui res alienas procures, quaeras uideas audias.
#TH# non sunt istae aedis, ubi statis. Phan. quid ais? an iam uendidit
aedis Philolaches? aut quidem iste nos defrustratur senex.
#TH# Vera dico. sed quid uobis est negoti hic? Phan. Eloquar.
erus hic noster potat. Th. Erus hic uoster potat? Phan. Ita loquor.
#TH# puere, nimium delicatu's. Phan. Ei aduorsum uenimus.
#TH# cui homini? Phan. Ero nostro. quaeso, quotiens dicendumst tibi?
#TH# puere, nemo hic habitat. nam te esse arbitror puerum probum.
#PHAN# non hic Philolaches adulescens habitat hisce in aedibus?
#TH# habitauit, uerum emigrauit iam diu ex hisce aedibus.
#PIN# senex hic elleborosust certe. Phan. Erras peruorse, pater.
nam nisi hinc hodie emigrauit aut heri, certo scio
hic habitare. Th.quin sex menses iam hic nemo habitat. Pin. Somnias.
#TH# egone? Pin. Tu. Th. Tu ne molestu's. sine me cum puero loqui.
nemo habitat. Phan. Habitat profecto, nam heri et nudius tertius,
quartus, quintus, sextus, usque postquam hinc peregre eius pater
abiit, numquam hic triduom unum desitum est potarier.
#TH# quid ais? Phan. Triduom unum est haud intermissum hic esse et bibi,
scorta duci, pergraecari, fidicinas tibicinas
†ducere. Th.quis istaec faciebat? Phan. Philolaches. Th.qui Philolaches?
#PHAN# Quoius patrem Theopropidem esse opinor. Th. Ei <mihi>, occidi,
si haec hic uera memorat. pergam porro percontarier.
ain tu istic potare solitum Philolachem istum, quisquis est,
cum ero uostro? Phan. Hic, inquam. Th. Puere, praeter speciem stultus es.
uide sis, ne forte ad merendam quopiam deuorteris
atque ibi ampliuscule quam satis fuerit biberis. Phan. quid est?
#TH# ita dico, ne ad alias aedis perperam deueneris.
#PHAN# scio qua me ire oportet et quo uenerim noui locum.
Philolaches hic habitat, cuius est pater Theopropides.
qui, postquam pater ad mercatum hinc abiit, hic tibicinam
liberauit. Th. Philolachesne ergo? Phan. Ita, Philematium quidem.
#TH# Quanti? Phan. Triginta. Th. Talentis? Phan. Μὰ τὸν Ἀπόλλω, sed minis.
#TH# liberauit? Phan. Liberauit ualide, triginta minis.
#TH# ain minis triginta amicam destinatam Philolachi?
#PHAN# aio. Th. Atque eam manu emisisse? Phan. Aio. Th. Et, postquam eius hinc pater
sit profectus peregre, perpotasse assiduo, ac simul
tuo cum domino? Phan. Aio. Th. quid? is aedis emit has hinc proxumas?
#PHAN# non aio. Th. Quadraginta etiam dedit huic quae essent pignori?
#PHAN# neque istud aio. Th. Ei, perdis. Phan. Immo suom patrem illic perdidit.
#TH# Vera cantas. Phan. Vana uellem. patris amicu's uidelicet.
#TH# eu edepol patrem eius miserum praedicas. Phan. Nihil hoc quidem est,
triginta minae, prae quam alios dapsilis sumptus facit.
#TH# perdidit patrem. Phan. Vnus istic seruos est sacerrimus,
Tranio: is uel Herculi conterere quaestum possiet.
edepol ne me eius patris misere miseret, qui cum istaec sciet
facta ita, amburet ei misero corculum carbunculus.
#TH# si quidem istaec uera sunt. Phan. quid meream, quam ob rem mentiar?
#PIN# heus uos, ecquis hasce aperit? Phan. quid istas pultas, ubi nemo intus est?
alio credo comissatum abiisse. abeamus nunciam
atque porro quaeritemus <illos>. sequere hac me. <Pin. Sequor>.
#TH# puere, iamne abis? Phan. Libertas paenulast tergo tuo:
mihi, nisi ut erum metuam et curem, nihil est qui tergum tegam.—

IV.III
#TH# perii hercle, quid opust uerbis? ut uerba audio,
non equidem in Aegyptum hinc modo uectus fui,
sed etiam in terras solas orasque ultumas
sum circumuectus, ita ubi nunc sim nescio.
uerum iam scibo, nam eccum unde aedis filius
meus emit. quid agis tu? Simo A foro incedo domum.
#TH# numquid processit ad forum hodie noui?
#SI# etiam. Th. quid tandem? Si. Vidi efferri mortuom. Th. Hem.
#SI# [Nouom unum: uidi mortuom efferri foras.]
modo eum uixisse aiebant. Th. Vae capiti tuo.
#SI# quid tu otiosus res nouas requiritas?
Th.quia hodie adueni peregre. Si. Promisi foras,
ad cenam ne me te uocare censeas.
#TH# haud postulo edepol. Si. Verum cras, nisi <quis> prius
uocauerit me, uel apud te cenauero.
#TH# ne istuc quidem edepol postulo. nisi quid magis
es occupatus, operam mihi da. Si. Maxime.
#TH# minas quadraginta accepisti, quod sciam,
a Philolachete? Si. Numquam nummum, quod sciam.
#TH# quid, a Tranione seruo? Si. Multo <hercle> id minus.
#TH# Quas arraboni tibi dedit? Si. quid somnias?
#TH# egone? at quidem tu, qui istoc te speras modo
potesse dissimulando infectum hoc reddere.
#SI# quid autem? Th. Quod me apsente hic tecum filius
negoti gessit. Si. Mecum ut ille hic gesserit,
dum tu hinc abes, negoti? quidnam aut quo die?
#TH# minas tibi octoginta argenti debeo.
#SI# non mihi quidem hercle. uerum, si debes, cedo.
fides seruanda est, ne ire infitias postules.
#TH# profecto non negabo debere, et dabo;
tu caue quadraginta accepisse hinc te neges.
#SI# Quaeso edepol huc me aspecta, et responde mihi.
<quadraginta istas cur mih>i argenti minas
fil<ius, ut ais, debebat? Th.> Ego dicam tibi.
ta<lentis duobus, Tranio ut dixit> mihi,
de te aedis <emit. Si. De me> ille aedis emerit?
* * *
#SI# te uelle uxorem aiebat tuo nato dare,
ideo aedificare hic uelle aiebat in tuis.
#TH# hic aedificare uolui? Si. Sic dixit mihi.
#TH# ei mihi, disperii. uocis non habeo satis.
uicine, perii, interii. Si. Numquid Tranio
turbauit? Th. Immo exturbauit omnia.
deludificatust me hodie indignis modis.
#SI# quid tu ais? Th. Haec res sic est ut narro tibi:
deludificatust me hodie in perpetuom modum.
nunc te obsecro, ut me bene iuues operamque des.
#SI# quid uis? Th. I mecum <hinc>, obsecro, <ad te> una simul.
#SI# Fiat. Th. Seruorumque operam et lora mihi cedo.
#SI# sume. Th. Eademque opera haec tibi narrauero,
quis med exemplis hodie ludificatus est.

V.I
Tranioqui homo timidus erit in rebus dubiis, nauci non erit;
atque equidem quid id esse dicam uerbum nauci, nescio.
nam erus me postquam rus misit, filium ut suom arcesserem,
abii illac per angiportum ad hortum nostrum clanculum,
ostium quod in angiportu est horti, patefeci fores,
eaque eduxi omnem legionem, et maris et feminas.
postquam ex opsidione in tutum eduxi maniplares meos,
capio consilium, ut senatum congerronum conuocem.
quoniam conuocaui, atque illi me ex senatu segregant.
ubi ego me uideo uenire in meo foro, quantum potest
facio idem quod plurimi alii, quibus res timida aut turbidast:
pergunt turbare usque, ut ne quid possit conquiescere.
nam scio equidem nullo pacto iam esse posse haec clam senem.
non amicus alius quisquamst *
aut *
pro *
ille qui * ero simul. *
praeoccupabo atque anteueniam et foedus feriam. me moror.
sed quid hoc est, quod foris concrepuit proxima uicinia?
erus meus hic quidem est. gustare ego eius sermonem uolo.
Theopropides Ilico intra limen isti astate, ut, cum extemplo uocem,
continuo exiliatis. manicas celeriter conectite.
ego illum ante aedis praestolabor ludificatorem meum,
cuius ego hodie ludificabor corium, si uiuo, probe.
#TR# Res palam est. nunc te uidere meliust quid agas, Tranio.
#TH# docte atque astu mihi captandumst cum illo, ubi huc aduenerit.
non ego illi extemplo hamum ostendam, sensim mittam lineam.
dissimulabo me horum quicquam scire. Tr. O mortalem malum,
alter hoc Athenis nemo doctior dici potest.
uerba illi non magis dare hodie quisquam quam lapidi potest.
adgrediar hominem, appellabo. Th. Nunc ego ille huc ueniat uelim.
#TR# siquidem pol me quaeris, adsum praesens praesenti tibi.
#TH# euge, Tranio, quid agitur? Tr. Veniunt rure rustici.
Philolaches iam hic aderit. Th. Edepol mi opportune aduenerit.
nostrum ego hunc uicinum opinor esse hominem audacem et malum.
#TR# quidum? Th.quia negat nouisse uos. Tr. Negat? Th. Nec uos sibi
nummum umquam argenti dedisse. Tr. Abi, ludis me, credo haud negat.
#TH# quid iam? Tr. Scio, iocaris nunc tu. nam ille quidem <edepol> haud negat.
#TH# immo edepol negat profecto, neque se hasce aedis Philolachi
uendidisse. Tr. Eho, an negauit sibi datum argentum, obsecro?
Th.quin ius iurandum pollicitust dare se, si uellem, mihi,
neque se hasce aedis uendidisse neque sibi argentum datum [est].
* * *
#TH# dixi ego istuc idem illi. Tr. quid ait? Th. Seruos pollicitust dare
suos mihi omnes quaestioni. Tr. Nugas. numquam edepol dabit.
#TH# dat profecto. Tr.quin i cum illo in ius. sine inueniam. Th. Mane.
experiar, ut opinor. certum est. Tr. <Immo> mihi hominem cedo.
uel hominem iube aedis † mancipio poscere. Th. Immo hoc primum uolo,
quaestioni accipere seruos. Tr. Faciundum edepol censeo.
#TH# quid si igitur ego accersam homines? Tr. Factum iam esse oportuit.
ego interim hanc aram occupabo. Th. quid ita? Tr. Nullam rem sapis.
ne enim illi huc confugere possint, quaestioni quos dabit.
hic ego tibi praesidebo, ne interbitat quaestio.
#TH# surge. Tr. Minime. Th. Ne occupassis, obsecro, aram. Tr. Cur? Th. Scies.
quia enim id maxime uolo, ut illi istoc confugiant. sine:
tanto apud iudicem hunc argenti condemnabo facilius.
#TR# Quod agas id agas. quid tu porro serere uis negotium?
nescis quam metuculosa res sit ire ad iudicem?
#TH# surgedum huc igitur. consulere quiddam est quod tecum uolo.
#TR# sic tamen hinc consilium dedero. nimio plus sapio sedens.
tum consilia firmiora sunt de diuinis locis.
#TH# surge, ne nugare. aspicedum contra me. Tr. Aspexi. Th. Vides?
#TR# Video. huc si quis intercedat tertius, pereat fame.
#TH# quidum? Tr.quia nil <illi> quaesti sit. mali hercle ambo sumus.
#TH# perii. Tr. quid tibi est? Th. Dedisti uerba. Tr.qui tandem? Th. Probe
med emunxti. Tr. Vide sis, satine recte: num mucci fluont?
#TH# immo etiam cerebrum quoque omne e capite emunxti meo.
nam omnia male facta uestra repperi radicitus,
non radicitus quidem hercle, uerum etiam exradicitus.
#TR# numquam edepol hodie <hinc, si uiuo,> inuitus desistam tibi.
#TH# iam iubebo ignem et sarmenta, carnifex, circumdari.
#TR# ne faxis, nam elixus esse quam assus soleo suauior.
#TH# exempla edepol faciam ego in te. Tr.quia placeo, exemplum expetis?
#TH# loquere: quoius modi reliqui, quom hinc abibam, filium?
#TR# cum pedibus, manibus, cum digitis, auribus, oculis, labris.
#TH# aliud te rogo. Tr. Aliud ergo nunc tibi respondeo.
sed eccum tui gnati sodalem uideo huc incedere
Callidamatem: illo praesente mecum agito, si quid uoles.

V.II
Callidamates V.I somno sepeliui omnem atque edormiui crapulam,
Philolaches uenisse <dixit> mihi suom peregre huc patrem
quoque modo hominem ad<uenientem> seruos ludificatus sit,
ait se metuere in conspe<ctum sui patris pr>ocedere.
nunc ego de sodalitate solus sum orator datus,
qui a patre eius conciliarem pacem. atque eccum optime.
iubeo te saluere et saluos cum aduenis, Theopropides,
peregre, gaudeo. hic apud nos hodie cenes, sic face.
#TH# callidamates, dei te ament. de cena facio gratiam.
Call.quin uenis? Tr. Promitte: ego ibo pro te, si tibi non libet.
#TH# Verbero, etiam inrides? Tr.quian me pro te ire ad cenam autumo?
#TH# non enim ibis. ego ferare faxo, ut meruisti, in crucem.
#CALL# age mitte ista ac te ad me ad cenam dic uenturum. Tr. quid taces?
#CALL# sed tu, istuc quid confugisti in aram? Tr. Inscitissimus
adueniens perterruit me. loquere nunc quid fecerim:
nunc utrisque disceptator eccum adest, age disputa.
#TH# Filium corrupisse aio te meum. Tr. Ausculta modo.
fateor potauisse, amicam liberasse absente te,
faenore argentum sumpsisse; id esse absumptum praedico.
numquid aliud fecit nisi quod [faciunt] summis gnati generibus?
#TH# hercle mihi tecum cauendum est, nimis qui es orator catus.
#CALL# sine me dum istuc iudicare. surge, ego isti adsedero.
#TH# maxime, accipito hanc <tute> ad te litem. Tr. Enim istic captio est.
fac ego ne metuam * ut tu meam timeas uicem.
#TH# iam minoris <omnia alia fa>cio, prae quam quibus modis
me ludificatust. Tr. Bene hercle factum, et factum gaudeo:
sapere istac aetate oportet, qui sunt capite candido.
#TH# quid ego nunc faciam? Tr. #S# amicus Diphilo aut Philemoni es,
dicito eis, quo pacto tuos te seruos ludificauerit:
optumas frustrationes dederis in comoediis.
#CALL# tace parumper, sine uicissim me loqui, ausculta. Th. Licet.
#CALL# Omnium primum sodalem me esse scis gnato tuo.
is adiit me, nam eum prodire pudet in conspectum tuom
propterea quia fecit quae te scire scit. nunc te obsecro,
stultitiae adulescentiaeque eius ignoscas: tuost;
scis solere illanc aetatem tali ludo ludere.
quidquid fecit, una nobiscum fecit: nos deliquimus.
faenus, sortem sumptumque omnem, qui amica <empta> est, omnia
nos dabimus, nos conferemus, nostro sumptu, non tuo.
#TH# non potuit uenire orator magis ad me impetrabilis
quam tu; neque <iam> illi sum iratus neque quicquam suscenseo.
immo me praesente amato bibito, facito quod lubet:
si hoc pudet, fecisse sumptum, supplici habeo satis.
#CALL# dispudet. Tr. <Post> istam ueniam quid me fiet nunciam?
#TH# Verberibus caedere multum pendens. Tr. Tamen etsi pudet?
#TH# interimam hercle ego <te>, si uiuo. Call. Fac istam cunctam gratiam:
Tranioni amitte quaeso hanc noxiam causa mea.
#TH# aliud quiduis impetrari perferam a me facilius,
quam ut non ego istum pro suis factis pessumis pessum premam.
#CALL# mitte quaeso. Th. Istumne <ut mittam>? uiden ut astat furcifer?
#CALL# tranio, quiesce, si sapis. Th. Tu quiesce hanc rem modo
petere: ego illum, ut sit quietus, uerberibus subegero.
#TR# nihil opust profecto. Call. age iam, sine te <hoc> exorarier.
#TH# nolo ores. Call. Quaeso hercle. Th. Nolo, inquam, ores. Call. Nequiquam neuis.
hanc modo noxiam unam, quaeso, <missam> fac causa mea.
#TR# quid grauaris? quasi non cras iam commeream aliam noxiam:
ibi utrumque, et hoc et illud, poteris ulcisci probe.
#CALL# sine te exorem. Th. Age abi, abi impune. em huic habeto gratiam.
spectatores, fabula haec est acta, uos plausum date.

PERSA

I.I

Toxilus qui amans egens ingressus est princeps in Amoris uias,
superauit aerumnis suis aerumnas Herculi.
nam cum leone, cum excetra, cum ceruo, cum apro Aetolico,
cum auibus Stymphalicis, cum Antaeo deluctari mauelim,
quam cum Amore: ita fio miser quaerendo argento mutuo,
nec quicquam nisi 'non est' sciunt mihi respondere quos rogo.
Sagaristioqui ero suo seruire uolt bene seruos seruitutem,
ne illum edepol multa in pectore suo conlocare oportet,
quae ero placere censeat praesenti atque apsenti suo.
ego neque lubenter seruio neque satis sum ero ex sententia,
sed quasi lippo oculo me erus meus manum apstinere hau quit tamen,
quin mi imperet, quin me suis negotiis praefulciat.
#TOX# quis illic est qui contra me astat? Sag.quis hic est qui sic contra me astat?
#TOX# similis est Sagaristionis. Sag. Toxilus hic quidem meus amicust.
#TOX# Ís est profecto. Sag. Eum esse opinor. Tox. Congrediar. Sag. Contra adgredibor.
#TOX# O Sagaristio, di ament te. Sag. O Toxile, dabunt di quae exoptes.
ut uales? Tox. Út queo. Sag. quid agitur? Tox. V.VItur.
Sag. Satin ergo ex sententia? Tox. #S# eueniunt quae exopto, satis.
Sag. Nimis stulte amicis utere. Tox. quid iam? Sag. Imperare oportet.
#TOX# mihi quidem tu iam eras mortuos, quia non te uisitabam.
#S# negotium edepol—T. Ferreum fortasse? #S# plusculum annum
fui praeferratus apud molas tribunus uapularis.
#TOX# Vetus iam istaec militiast tua. Sag. Satin tu usque ualuisti? Tox. Hau probe.
Sag. Ergo edepol palles. Tox. Saucius factus sum in Veneris proelio:
sagitta Cupido cor meum transfixit. Sag. Iam serui hic amant?
#TOX# quid ego faciam? disne aduorser? quasi Titani cum eis belligerem
quibus sat esse non queam?
Sag. Vide modo, ulmeae catapultae tuom ne transfigant latus.
#TOX# basilice agito eleutheria.
Sag. quid iam? Tox.quia erus peregri est. Sag. Ain tu,
peregri est? Tox. #S# tu tibi bene esse
pote pati, ueni: uiues mecum,
basilico accipiere uictu.
Sag. Vah, iam scapulae pruriunt, quia te istaec audiui loqui.
#TOX# sed hoc me unum excruciat. Sag. quidnam id est?
#TOX# haec dies summa hodie est, mea amica sitne libera,
an sempiternam seruitutem seruiat. Sag. quid nunc uis ergo?
#TOX# <Facere ami>cum tibi me potis es sempiternum. Sag. Quem ad modum?
#TOX# Út mihi des nummos sescentos, quos pro capite illius pendam,
quos continuo tibi reponam in hoc triduo, aut quadriduo.
age fi benignus, subueni.
Sag. Qua confidentia rogare tu a med argentum tantum audes,
impudens? quin si egomet totus ueneam, uix recipi potis est
quod tu me rogas; nam tu aquam a pumice nunc postulas,
qui ipsus sitiat. Tox. Sicine hoc te mihi facere? Sag. quid faciam? Tox. Rogas?
alicunde exora mutuom. Sag. Tu fac idem quod rogas me.
#TOX# Quaesiui, nusquam repperi. Sag. Quaeram equidem, si quis credat.
#TOX# nempe habeo in mundo. Sag. #S# id domi esset mihi, iam pollicerer:
hoc meumst ut faciam sedulo. Tox. quidquid erit, recipe te ad me.
quaere tamen, ego item sedulo. Sag. #S# quid erit, <te fac>iam ut scias.
#TOX# * obsecro te resecro<que>, operam da hanc mihi
fidelem. Sag. Ah, odio me enicas.
#TOX# amoris uitio, non meo, nunc tibi morologus fio.
Sag. At pol ego aps te concessero.—Tox. Iamne abis? bene ambulato.
sed recipe quam primum potes, caue fuas mi in quaestione.
usque ero domi, dum excoxero lenoni malam <rem magnam>.—

I.II

Saturio Veterem atque antiquom quaestum maio<rum meum>
seruo atque obtineo et magna cum cura colo.
nam numquam quisquam meorum maiorum fuit,
quin parasitando pauerint uentres suos:
pater, auos, proauos, abauos, atauos, tritauos
quasi mures semper edere alienum cibum,
neque edacitate eos quisquam poterat uincere;
atque eis cognomentum erat duris Capitonibus.
unde ego hunc quaestum optineo et maiorum locum.
neque quadrupulari me uolo, neque enim decet
sine meo periclo ire aliena ereptum bona,
neque illi qui faciunt mihi placent. planen loquor?
nam publicae rei causa quicumque id facit
magis quam sui quaesti, animus induci potest,
eum esse ciuem et fidelem et bonum.
sed * *
si legirupam qui damnet, det in publicum
dimidium; atque etiam in ea lege adscribier:
ubi quadrupulator quempiam iniexit manum,
tantidem ille illi rursus iniciat manum,
ut aequa parti prodeant ad tris uiros:
si id fiat, ne isti faxim nusquam appareant,
qui hic albo rete aliena oppugnant bona.
sed sumne ego stultus, qui rem curo publicam,
ubi sint magistratus, quos curare oporteat?
nunc huc intro ibo, uisam hesternas reliquias,
quierintne recte necne, num afuerit febris,
opertaen fuerint, ne quis obreptauerit.
sed aperiuntur aedes, remorandust gradus.

I.III

Toxilus Omnem rem inueni, ut sua sibi pecunia
hodie illam faciat leno libertam suam.
sed eccum parasitum, quoius mi auxilio est opus.
simulabo quasi non uideam: ita alliciam uirum.
curate istic uos atque adproperate ocius,
ne mihi morae sit quicquam, ubi ego intro aduenero.
commisce mulsum, struthea † coluthequam appara,
bene ut in scutris concaleat, et calamum inice.
iam pol ille hic aderit, credo, congerro meus.
#SAT# #M# dicit, euge. Tox. Lautum credo e balineis
iam hic adfuturum. Sat. Vt ordine omnem rem tenet.
#TOX# collyrae facite ut madeant et colyphia,
ne mihi incocta detis. Sat. Rem loquitur meram.
nihili sunt crudae, nisi quas madidas gluttias;
tum nisi cremore crassost ius collyricum,
nihilist, macrum illud epicrocum pellucidum:
quasi †iuream esse ius decet collyricum.
nolo in uesicam quod eat, in uentrem uolo.
#TOX# prope me hic nescio quis loquitur. Sat. O mi Iuppiter
terrestris, te coepulonus compellat tuos.
#TOX# O Saturio, opportune aduenisti mihi.
#SAT# mendacium edepol dicis, atque haud te decet:
nam essurio uenio, non aduenio saturio.
#TOX# at edes, nam iam intus uentris fumant focula.
calefieri iussi reliquias. Sat. Pernam quidem
ius est adponi frigidam postridie.
#TOX# ita fieri iussi. Sat. Ecquid hallecis? Tox. Vah, rogas?
#SAT# sapis multum ad genium. Tox. Sed <tu>, ecquid meministi, here
qua de re ego tecum mentionem feceram?
#SAT# memini: ut murena et conger ne calefierent;
nam nimio melius oppectuntur frigida.
sed quid cessamus proelium committere?
dum mane est, omnis esse mortalis decet.
#TOX# nimis paene manest. Sat. Mane quod tu occeperis
negotium agere, id totum procedit diem.
#TOX# Quaeso animum aduorte hoc. iam heri narraui tibi
tecumque oraui, ut nummos sescentos mihi
dares utendos mutuos. Sat. Memini et scio,
et te me orare et mihi non esse quod darem.
nihili parasitus est, cui argentum domi est:
lubido extemplo coeperest conuiuium,
tuburcinari de suo, si quid domi est.
cynicum esse egentem oportet parasitum probe:
ampullam, strigilem, scaphium, soccos, pallium,
marsuppium habeat, inibi paullum praesidi,
qui familiarem suam uitam oblectet modo.
#TOX# iam nolo argentum: filiam utendam tuam
mihi da. Sat. Numquam edepol cuiquam etiam utendam dedi.
#TOX# non ad istuc quod tu insimulas. Sat. quid eam uis? Tox. Scies.
quia forma lepida et liberali est. Sat. Res itast.
#TOX# hic leno neque te nouit neque gnatam tuam.
#SAT# #M# ut quisquam norit, nisi ille qui praebet cibum?
#TOX# ita est. hoc tu mihi reperire argentum potes.
#SAT# cupio hercle. Tox. Tum tu me sine illam uendere.
#SAT# tun illam uendas? Tox. Immo alium adlegauero
qui uendat, qui esse se peregrinum praedicet.
sicut istic leno non sex menses Megaribus
huc est cum commigrauit. Sat. Pereunt reliquiae.
posterius istuc tamen potest. Tox. Scin quam potest?
numquam hercle hodie hic prius edes, ne frustra sis,
quam te hoc facturum quod rogo adfirmas mihi;
atque nisi gnatam tecum huc iam quantum potest
adducis, exigam hercle ego te ex hac decuria.
quid nunc? quid est? quin dicis quid facturus sis?
#SAT# Quaeso hercle me quoque etiam uende, si lubet,
dum saturum uendas. Tox. Hoc, si facturu's, face.
#SAT# Faciam equidem quae uis. Tox. Bene facis. propera, abi domum;
praemonstra docte, praecipe astu filiae,
quid fabuletur: ubi se natam praedicet,
qui sibi parentes fuerint, unde surpta sit.
sed longe ab Athenis esse se gnatam autumet;
et ut adfleat, cum ea memoret. Sat. Etiam tu taces?
ter tanto peior ipsa est quam illam tu esse uis.
#TOX# lepide hercle dicis. sed scin quid facias? cape
tunicam atque zonam, et chlamydem adferto et causeam,
quam ille habeat qui hanc lenoni huic uendat. Sat. Eu, probe.
#TOX# Quasi sit peregrinus. Sat. Laudo. Tox. Et tu gnatam tuam
ornatam adduce lepide in peregrinum modum.
#SAT# Πόθεν ornamenta? Tox. Abs chorago sumito;
dare debet: praebenda aediles locauerunt.
#SAT# iam faxo hic aderunt. sed ego nihil horunc scio.
#TOX# nihil hercle uero. nam ubi ego argentum accepero,
continuo tu illam a lenone adserito manu.
#SAT# sibi habeat, si non extemplo ab eo abduxero.—
#TOX# abi et istuc cura. interibi ego puerum uolo
mittere ad amicam meam, ut habeat animum bonum,
me esse effecturum <hoc> hodie. nimis longum loquor.—

II.I

Sophoclidisca Satis fuit indoctae, immemori, insipienti dicere totiens.
nimis tandem me quidem pro barda et pro rustica reor habitam esse aps te.
quamquam ego uinum bibo, at mandata non consueui simul bibere una.
me quidem iam satis tibi spectatam censebam esse et meos mores.
nam equidem te iam sector quintum hunc annum, quom interea, credo,
ouis si in ludum iret, potuisset iam fieri ut probe litteras sciret,
quom interim tu meum ingenium fans atque infans nondum etiam edidicisti.
potin ut taceas? potin ne moneas?
memini et scio et calleo et commemini.
amas pol misera: id tuos scatit animus.
ego istuc placidum tibi ut sit faciam.
Lemniselenis Miser est qui amat.—Soph. Certo is quidem nihilist,
qui nil amat: quid ei homini opus uita est?
ire decet me, ut erae opsequens fiam, libera ea opera ocius ut sit.
conueniam hunc Toxilum: eius auris, quae mandata sunt, onerabo.

II.II

Toxilus Satin haec tibi sunt plana et certa? satin haec meministi et tenes?
Paegnium Melius quam tu qui docuisti. Tox. Ain uero, uerbereum caput?
P. Aio enim uero. T. quid ergo dixi? P. Ego recte apud illam dixero.
#TOX# non edepol scis. Paeg. Da hercle pignus, ni omnia memini et scio,
et quidem si scis tute, quot hodie habeas digitos in manu.
#TOX# egon dem pignus tecum? Paeg. Audacter, si lubido est perdere.
T. Bona pax sit potius. P. Tum tu igitur sine me ire. T. Et iubeo et sino;
sed ita uolo te ire, ut domi sis, cum ego te esse illi censeam.
#PAEG# Faciam. Tox. Quo ergo is nunc? Paeg. Domum: uti domi sim, quom illi censeas.
#TOX# scelus tu pueri es, atque ob istanc rem ego aliqui te peculiabo.
#PAEG# scio fide hercle erili ut soleat impudicitia opprobrari
nec subigi queantur umquam, ut pro ea fide habeant iudicem.
T. Abi modo. P. Ego laudabis faxo. T. Sed has tabellas, Paegnium,
ipsi Lemniseleni fac des et quae iussi nuntiato.
#SOPH# cesso ire ego quo missa sum?
P. Eo ego. T. I sane. ego domum ibo. face rem hanc cum cura geras.
uola curriculo.—Paeg. Istuc marinus passer per circum solet.
illic hinc abiit intro huc. sed quis haec est quae med aduorsum incedit?
#S# paegnium hic quidem est. P. Sophoclidisca haec peculiarest eius
quo ego sum missus. #S# nullus esse hodie hoc puero peior perhibetur.
#PAEG# compellabo. Soph. Commorandust. Paeg. Apud hanc obieci *
#SOPH# paegnium, deliciae pueri, salue. quid agis? ut uales?
#PAEG# sophoclidisca, di me amabunt. Soph. quid me? Paeg. Vtrum hercle <di uolent>;
sed si ut digna es faciant, odio hercle habeant et faciant male.
#SOPH# mitte male loqui. Paeg. Quom ut digna es dico, bene, non male loquor.
#SOPH# quid agis? Paeg. Feminam scelestam te astans contra contuor.
#SOPH# certe equidem puerum peiorem quam te noui neminem.
#PAEG# quid male facio aut quoi male dico? Soph. Quoi pol cumque occasio est.
#PAEG# nemo homo umquam ita arbitratust. Soph. At pol multi esse ita sciunt.
#PAEG# heia. Soph. Beia. Paeg. Tuo ex ingenio mores alienos probas.
#SOPH# Fateor ego profecto me esse ut decet lenonis familiae.
#PAEG# satis iam dictum habeo. Soph. Sed quid tu? confitere ut te autumo?
#PAEG# Fatear, si ita sim. Soph. Iam abi, uicisti. Paeg. Abi nunciam ergo. Soph. Hoc mi expedi,
quo agis? Paeg. Quo tu? Soph. Dic tu. <Paeg. Dic tu. Soph.> Prior rogaui. Paeg. At post scies.
#SOPH# eo ego hinc haud longe. Paeg. Et quidem ego haud longe <hinc eo>. Soph. Quo ergo <is>, scelus?
#PAEG# nisi sciero prius ex te, tu ex me numquam hoc quod rogitas scies.
#SOPH# numquam ecastor hodie scibis prius quam ex te audiuero.
#PAEG# itane est? Soph. Itane est. Paeg. Mala es. Soph. Scelestu's. Paeg. Decet me. Soph. #M# quidem addecet.
#PAEG# quid ais? certumnest celare, quo iter facias, pessuma?
#SOPH# Offirmastin occultare quo te immittas, pessume?
#PAEG# par pari respondes dicto. abi iam, quando ita certa res.
nihili facio scire. ualeas. Soph. Asta. Paeg. At propero. Soph. Et pol ego item.
#PAEG# ecquid habes? Soph. Ecquid tu? Paeg. Nil equidem. Soph. Cedo manum ergo. Paeg. Estne haec manus?
So. V.I illa altera est furtifica laeua? Pa. Domi eccam. huc nullam attuli.
#SOPH# habes nescio quid. Paeg. Ne me attrecta, subigitatrix. Soph. Sin te amo?
#PAEG# male operam locas. Soph.qui? Paeg.quia enim nihil amas, quom ingratum amas.
#SOPH# temperi hanc uigilare oportet formulam atque aetatulam,
ne, ubi uersicapillus fias, foede semper seruias.
tu quidem haud etiam es octoginta pondo. Paeg. At confidentia
illa militia militatur multo magis quam pondere.
atque ego hanc [nunc] operam perdo. Soph. quid iam? Paeg.quia peritae praedico.
sed ego cesso. Soph. Mane. Paeg. Molesta es. Soph. Ergo <ero> quoque, nisi scio,
quo agas te. Paeg. Ad uos. Soph. Et pol ego ad uos. Paeg. quid eo? Soph. quid id ad te attinet?
Pa. Enim non ibis nunc, uicissim nisi scio. So. Odiosu's. Pa. Lubet.
numquam hercle istuc exterebrabis, tu ut sis peior quam ego siem.
#SOPH# malitia certare tecum miseria est. Paeg. Mers tu mala es.
So. quid est quod metuas? Pa. Idem istuc quod tu. So. Dic ergo *
[ne hoc cuiquam homini edicerem, omnes muti ut loquerentur prius.]
Pa. Edictum est magno opere mihi, ne quoiquam hoc homini crederem,
omnes muti ut eloquerentur prius hoc quam ego. So. At tu hoc face:
fide data credamus. Paeg. Noui: omnes sunt lenae leuifidae,
neque tippulae leuius pondust, quam fides lenonia.
So. Dic amabo. Pa. Dic amabo. So. Nolo ames. Pa. Facile impetras.
#SOPH# tecum habeto. Paeg. Et tu hoc taceto. Soph. Tacitum erit. Paeg. Celabitur.
#SOPH# toxilo has fero tabellas tuo ero. Paeg. Abi, eccillum domi.
at ego hanc ad Lemniselenem tuam eram opsignatam abietem.
#SOPH# quid istic scriptum? Paeg. Iuxta tecum, si tu nescis, nescio;
nisi fortasse blanda uerba. Soph. abeo. Paeg. Et ego abiero.— Soph. Ambula.—

II.III
Sagaristio Ioui opulento, incluto,
Ope gnato, supremo, ualido, uiripotenti,
opes, spes bonas, copias commodanti
* lubens uitulorque merito,
quia meo amico amiciter hanc commoditatis copiam
danunt, argenti mutui ut ei egenti opem adferam;
quod ego non magis somniabam neque opinabar neque censebam,
eam fore mihi occasionem, ea nunc quasi decidit de caelo;
nam erus meus me Eretriam misit, domitos boues ut sibi mercarer,
dedit argentum, nam ibi mercatum dixit esse die septumi:
stultus, qui hoc mihi daret argentum, cuius ingenium nouerat.
nam hoc argentum alibi abutar: boues, quos emerem, non erant;
nunc et amico prosperabo et genio meo multa bona faciam,
diu quo bene erit, die uno absoluam: tux tax tergo erit meo. non curo.
nunc amico homini boues domitos mea ex crumina largiar.
nam id demum lepidumst, triparcos homines, uetulos, auidos, aridos
bene admordere, qui salinum seruo obsignant cum sale.
uirtus, ubi occasio admonet, dispicere. quid faciet mihi?
uerberibus caedi iusserit, compedes impingi? uapulet,
ne sibi me credat supplicem fore: uae illi, nil iam mihi noui
offerre potest, quin sim peritus. sed * Toxili
puerum Paegnium eccum.

II.IV
Paegnium Pensum meum, quod datumst, confeci. nunc domum propero. Sag. Mane, etsi properas.
Paegnium, ausculta. Pa. Emere oportet, quem tibi oboedire uelis. #S# asta.
#PAEG# exhibeas molestiam, ut opinor, si quid debeam,
qui nunc sic tamen es molestus. Sag. Scelerate, etiam respicis?
#PAEG# scio ego quid sim aetatis, eo istuc maledictum impune auferes.
Sag. V.I Toxilus est tuus erus? Paeg. V.I illi libet, neque te consulit. Sag. Etiam
dicis ubi sit, uenefice?
#PAEG# nescio, inquam, ulmitriba tu.
Sag. Male dicis maiori. Paeg. Prior promeritus perpetiare.
seruam operam, linguam liberam erus iussit med habere.
Sag. Dicisne mi, ubi sit Toxilus? Paeg. Dico ut perpetuo pereas.
Sag. Caedere hodie tu restibus. Paeg. Tua quidem, cucule, causa!
non hercle, si os perciderim tibi, metuam, morticine.
Sag. Video ego te: iam incubitatus es. Paeg. Ita sum. quid id ad te [attinet]?
at non sum, ita ut tu, gratiis. Sag. Confidens. Paeg. Sum hercle uero.
nam ego me confido liberum fore, tu te numquam speras.
Sag. Potin ut molestus ne sies? Paeg. Quod dicis facere non quis.
Sa. Abi in malam rem. Pa. At tu domum: nam ibi tibi parata praestost.
Sag. Vadatur hic me. Paeg. V.Inam uades desint, in carcere ut sis.
Sag. quid hoc? Paeg. quid est? Sag. Etiam, scelus, male loquere? Paeg. Tandem ut liceat,
quom seruos sis, seruom tibi male dicere. Sag. Itane? specta
quid dedero. Paeg. Nil, nam nil habes. Sag. Di deaeque me omnes perdant—
#PAEG# amicus sum, eueniant uolo tibi quae optas. Sag. Atque id fiat,
nisi te hodie, si prehendero, defigam in terram colaphis.
#PAEG# tun me defigas? te cruci ipsum adfigent propediem alii.
Sag.qui te di deaeque—scis quid hinc porro dicturus fuerim,
ni linguae moderari queam. potin abeas? Paeg. Abigis facile.
nam umbra mea iam intus uapulat.—Sag. Vt istunc di deaeque perdant.
tamquam proserpens bestiast bilinguis et scelestus.
hercle illum abiisse gaudeo. foris aperit, eccere autem
quem conuenire maxime cupiebam egreditur intus.

II.u
Toxilus Paratum iam esse dicito, unde argentum sit futurum,
iubeto habere animum bonum, dic me illam amare multum;
ubi se adiuuat, ibi me adiuuat. quae dixi ut nuntiares,
satin ea tenes? Sophoclidisca Magis calleo quam aprugnum callum callet.—
#TOX# propera, abi domum. * Sag. Nunc ego huic graphice facetus fiam.
subnixis alis me inferam atque amicibor gloriose.
#TOX# sed quis hic ansatus ambulat? Sag. Magnifice conscreabor.
#TOX# sagaristio hic quidemst. quid agitur, Sagaristio? ut ualetur?
ecquid, quod mandaui tibi, †estne in te speculae? Sag. Adito.
uidebitur. factum uolo. uenito. promoneto.
#TOX# quid hoc hic in collo tibi tumet? Sag. Vomicast, pressare parce;
nam ubi qui mala tangit manu, dolores cooriuntur.
#TOX# Quando istaec innatast tibi? Sag. Hodie. Tox. Secari iubeas.
Sag. Metuo, ne immaturam secem, ne exhibeat plus negoti.
#TOX# inspicere morbum tuom lubet. Sag. Ah ah, abi atque caue sis
a cornu. Tox. quid iam? Sag.quia boues bini hic sunt in crumina.
#TOX# emitte sodes, ne enices fame; sine ire pastum.
Sag. Enim metuo, ut possim reicere in bubile, ne uagentur.
#TOX# ego reiciam. habe animum bonum. Sag. Credetur, commodabo.
sequere hac sis. argentum hic inest, quod mecum dudum orasti.
#TOX# quid tu ais? Sag. Dominus me bouis mercatum Eretriam misit.
nunc mi Eretria erit haec tua domus. Tox. Nimis tu facete loquere.
atque ego omne argentum tibi hoc actutum incolume redigam;
nam iam omnes sycophantias instruxi et comparaui,
quo pacto ab lenone auferam hoc argentum, Sag. Tanto melior.
#TOX# et mulier ut sit libera atque ipse ultro det argentum.
sed sequere me: ad eam rem usus est tua mihi opera.—Sa. Vtere ut uis.—

III.I
Saturio Quae res bene uortat mi et tibi et uentri meo
perennitatique adeo huic, perpetuo cibus
ut mihi supersit, suppetat, superstitet:
sequere hac, mea gnata, me, cum dis uolentibus.
quoi rei opera detur scis, tenes, intellegis;
communicaui tecum consilia omnia.
ea causa ad hoc exemplum te exornaui ego.
uenibis tu hodie, uirgo. Virgo Amabo, mi pater,
quamquam libenter escis alienis studes,
tuin uentris causa filiam uendas tuam?
#SAT# mirum quin regis Philippi causa aut Attali
te potius uendam quam mea, quae sis mea.
#VIR# Vtrum tu pro ancilla me habes an pro filia?
#SAT# Vtrum hercle magis in uentris rem uidebitur.
meum, opino, imperiumst in te, non in me tibi.
#VIR# tua istaec potestas est, pater. uerum tamen,
quamquam res nostrae sunt, pater, pauperculae,
modice et modeste meliust uitam uiuere;
nam ad paupertatem si admigrant infamiae,
grauior paupertas fit, fides sublestior.
#SAT# enim uero odiosa es. Vir. Non sum, neque me esse arbitror,
quom parua natu recte praecipio patri.
nam inimici famam non ita ut natast ferunt.
#SAT# Ferant eantque maximam malam crucem;
neque ego inimicitias omnes pluris existimo,
quam mensa inanis nunc si apponatur mihi.
#VIR# pater, hominum immortalis est infamia;
etiam tum uiuit, cum esse credas mortuam.
#SAT# quid? metuis, ne te uendam? Vir. Non metuo, pater.
uerum insimulari nolo. Sat. At nequiquam neuis.
meo modo istuc potius fiet quam tuo
fiat. quae hae res sunt? Vir. Cogita hoc uerbum, pater:
erus si minatus est malum seruo suo,
tametsi id futurum non est, ubi captumst flagrum,
dum tunicas ponit, quanta adficitur miseria!
ego nunc quod non futurumst formido tamen.
#SAT# Virgo atque mulier nulla erit quin sit mala,
quae praeter sapiet quam placet parentibus.
#VIR# Virgo atque mulier nulla erit quin sit mala,
quae reticet, si quid fieri peruorse uidet.
#SAT# malo cauere meliust te. Vir. At si non licet
cauere, quid agam? nam ego tibi cautum uolo.
Sa. Malusne ego sum? Vi. Non es, neque me dignumst dicere,
uerum ei rei operam do, ne alii dicant, quibus licet.
#SAT# dicat quod quisque uolt; ego de hac sententia
non demouebor. Vir. At, meo si liceat modo,
sapienter potius facias quam stulte. Sat. Lubet.
#VIR# lubere per me tibi licere intellego;
uerum lubere hau lubeat, si liceat mihi.
#SAT# Futura es dicto oboediens an non patri?
#VIR# Futura. Sat. Scis iam tibi quae praecepi? Vir. Omnia.
#SAT# et ut surrupta fueris? Vir. Docte calleo.
#SAT# et qui parentes fuerint? Vir. Habeo in memoria.
necessitate me mala ut fiam facis.
uerum uideto, me ubi uoles nuptum dare,
ne haec fama faciat repudiosas nuptias.
#SAT# tace, stulta. non tu nunc hominum mores uides?
quoiuis modi hic cum [mala] fama facile nubitur:
dum dos sit, nullum uitium uitio uortitur.
#VIR# ergo istuc facito ut ueniat in mentem tibi,
me esse indotatam. Sat. Caue sis tu istuc dixeris.
pol deum uirtute dicam et maiorum meum,
ne te indotatam dicas, quoi dos sit domi:
librorum eccillum habeo plenum soracum.
si hoc adcurassis lepide, cui rei operam damus,
dabuntur dotis tibi inde sescenti logi,
atque Attici omnes; nullum Siculum acceperis:
cum hac dote poteris uel mendico nubere.
Vir.quin tu me ducis, si quo ducturu's, pater?
uel tu me uende uel face quid tibi lubet.
#SAT# bonum aequomque oras. sequere hac.—Vir. Dicto sum audiens.—

III.II

Dordalus quidnam esse acturum hunc dicam uicinum meum,
qui mihi iuratust sese hodie argentum dare?
quod si non dederit atque hic dies praeterierit,
ego argentum, ille iusiurandum amiserit.
sed ibi concrepuit foris. quisnam egreditur foras?

III.III

Toxilus Curate isti intus, iam ego domum me recipiam. Dor. Oh,
Toxile, quid agitur? Tox. Oh, lutum lenonium,
commixtum caeno sterculinum publicum,
impure, inhoneste, iniure, inlex, labes popli,
pecuniae accipiter auide atque inuide,
procax, rapax, trahax—trecentis uersibus
tuas impuritias traloqui nemo potest—
accipin argentum? accipe sis argentum, impudens,
tene sis argentum, etiam tu argentum tenes?
possum te facere ut argentum accipias, lutum?
non mihi censebas copiam argenti fore,
qui nisi iurato mihi nil ausu's credere?
#DOR# sine respirare me, ut tibi respondeam.
uir summe populi, stabulum seruitutium,
scortorum liberator, suduculum flagri,
compedium tritor, pistrinorum ciuitas,
perenniserue, lurco, edax, furax, fugax,
cedo sis mi argentum, da mihi argentum, impudens,
possum a te exigere argentum? argentum, inquam, cedo,
quin tu mi argentum reddis? nilne te pudet?
leno te argentum poscit, solida seruitus,
pro liberanda amica, ut omnes audiant.
#TOX# tace, obsecro hercle. ne tua uox ualide ualet.
#DOR# Referundae ego habeo linguam natam gratiae.
eodem mihi pretio sal praehibetur quo tibi.
nisi me haec defendet, numquam delinget salem.
#TOX# iam omitte iratus esse. id tibi suscensui,
quia te negabas credere argentum mihi.
#DOR# mirum quin tibi ego crederem, ut idem mihi
faceres quod partim faciunt argentarii:
ubi quid credideris, citius extemplo a foro
fugiunt quam ex porta ludis cum emissust lepus.
#TOX# cape hoc sis. Dor.quin das? Tox. Nummi sescenti hic erunt,
probi, numerati. fac sit mulier libera,
atque huc continuo adduce. Dor. Iam faxo hic erit.
non hercle, quoi nunc hoc dem spectandum, scio.
#TOX# Fortasse metuis in manum concredere?
#DOR# mirum quin * * [citius iam a foro argentarii
abeunt, quam in cursu rotula circumuortitur.]
#TOX# abi istac trauorsis angiportis ad forum;
eadem istaec facito mulier ad me transeat
per hortum. Dor. Iam hic faxo aderit. Tox. At ne propalam.
#DOR# sapienter sane. Tox. Supplicatum cras eat.
#DOR# ita hercle uero.—Tox. Dum stas, reditum oportuit.

IV.I

si quam rem accures sobrie aut frugaliter,
solet illa recte sub manus succedere.
atque edepol ferme ut quisque rem accurat suam,
sic ei procedit postprincipio, denique
si malus aut nequamst, male res uortunt quas agit,
sin autem frugist, eueniunt frugaliter.
hanc ego rem exorsus sum facete et callide,
igitur prouenturam bene confido mihi.
nunc ego lenonem ita hodie intricatum dabo,
ut ipsus sese, qua se expediat, nesciat.
Sagaristio, heus, exi atque educe uirginem
et istas tabellas, quas consignaui tibi,
quas tu attulisti mi ab ero meo usque e Persia.

IV.II
Sagaristio Numquid moror? Tox. Euge, euge, exornatu's basilice;
tiara ornatum lepida condecorat schema.
tum hanc hospitam autem crepidula ut graphice decet.
sed satin estis meditati? Sag. Tragici et comici
numquam aeque sunt meditati. Tox. Lepide hercle adiuuas.
[age, illuc abscede procul e conspectu et tace.
ubi cum lenone me uidebis conloqui]
id erit adeundi tempus. nunc agite ite uos.

IV.III
Dordalus Quoi homini di propitii sunt, aliquid obiciunt lucri;
nam ego hodie compendi feci binos panes in dies.
ita ancilla mea quae fuit hodie, sua nunc est: argento uicit;
iam hodie alienum cenabit, nil gustabit de meo.
sumne probus, sum lepidus ciuis, qui Atticam hodie ciuitatem
maximam maiorem feci atque auxi ciui femina?
sed ut ego hodie fui benignus, ut ego multis credidi,
nec satis a quiquam homine accepi: ita prosum credebam omnibus;
nec metuo, quibus credidi hodie, ne quis mi in iure abiurassit:
bonus uolo iam ex hoc die esse—quod neque fiet neque fuit.
#TOX# hunc hominem ego hodie in trasennam doctis deducam dolis,
itaque huic insidiae paratae sunt probe. adgrediar uirum.
quid agis? Dor. Credo. Tox. Únde agis te, Dordale? Dor. Credo tibi.
di dent, quae uelis. Tox. Eho, an iam manu emisisti mulierem?
D. Credo edepol, credo, inquam, tibi. T. Iam liberta auctu's? D. Enicas.
quin tibi me dico credere. T. Dic bona fide: iam liberast? D. Ólim.
i, i ad forum ad praetorem, exquire, siquidem mihi credere non uis.
libera, inquam, est: ecquid audis? Tox. At tibi di bene faciant omnes.
numquam enim posthac tibi nec tuorum quoiquam quod nolis uolam.
#DOR# abi, ne iura, satis credo.
#TOX# ubi nunc tua libertast? Dor. Apud te. Tox. Ain, apud mest? Dor. Aio, inquam, apud te est, inquam.
#TOX# ita me di ament, ut ob istam rem tibi multa bona instant a me.
nam est res quaedam, quam occultabam tibi dicere: nunc eam narrabo,
unde tu pergrande lucrum facias: faciam, ut mei memineris, dum uitam
uiuas. Dor. Bene dictis tuis bene facta aures meae auxilium exposcunt.
#TOX# tuom promeritumst, merito ut faciam. et ut me scias esse ita facturum,
tabellas tene has, pellege. Dor. Istae quid ad me? Tox. Immo ad te attinent et tua refert.
nam ex Persia sunt haec allatae mihi a meo ero. D. Quando? T. Haud dudum.
#DOR# quid istae narrant? Tox. Percontare ex ipsis. ipsae tibi narrabunt.
#DOR# cedo sane [mihi]. Tox. At clare recitato. Dor. Tace, dum pellego. Tox. Hau uerbum faciam
#DOR# salutem dicit Toxilo Timarchides
et familiae omni. si ualetis, gaudeo.
ego ualeo recte et rem gero et facio lucrum,
neque istoc redire his octo possum mensibus,
itaque hic est quod me detinet negotium.
Chrysopolim Persae cepere urbem in Arabia,
plenam bonarum rerum atque antiquom oppidum:
ea comportatur praeda, ut fiat auctio
publicitus; ea res me domo expertem facit.
operam atque hospitium ego isti praehiberi uolo,
qui tibi tabellas adfert. cura quae is uolet,
nam is mihi honores suae domi habuit maxumos.
#DOR# quid id ad me aut ad meam rem refert, Persae quid rerum gerant
aut quid erus tuos? Tox. Tace, stultiloque; nescis quid te instet boni
neque quam tibi Fortuna faculam lucrifera adlucere uolt.
#DOR# Quae istaec lucrifera est Fortuna? Tox. Istas, quae norunt, roga.
ego tantumdem scio quantum tu, nisi quod pellegi prior.
sed, ut occepisti, ex tabellis nosce rem. Dor. Bene me mones.
fac silentium. Tox. Nunc ad illud uenies quod refert tua.
#DOR# iste qui tabellas adfert adduxit simul
forma expetenda liberalem uirginem,
furtiuam, abductam ex Arabia penitissuma;
eam te uolo accurare ut istic ueneat.
ac suo periclo is emat qui eam mercabitur:
mancipio neque promittet neque quisquam dabit.
probum et numeratum argentum ut accipiat face.
haec cura, et hospes cura ut curetur. uale.
#TOX# quid igitur? postquam recitasti quod erat cerae creditum,
iam mihi credis? Dor. V.I nunc illest hospes, qui hasce huc attulit?
#TOX# iam hic credo aderit: arcessiuit illam a naui. Dor. Nil mi opust
litibus neque tricis. quam ob rem ego argentum enumerem foras?
nisi mancipio accipio, quid eo mi opus est mercimonio?
#TOX# tacen an non taces? numquam ego te tam esse matulam credidi.
quid metuis? Dor. Metuo hercle uero. sensi ego iam compluriens,
neque mi haud imperito eueniet, tali ut in luto haeream.
#TOX# nil pericli mihi uidetur. Dor. Scio istuc, sed metuo mihi.
#TOX# mea quidem istuc nil refert: tua ego hoc facio gratia,
ut tibi recte conciliandi primo facerem copiam.
#DOR# Gratiam habeo. sed te de aliis, quam alios de te suauiust
fieri doctos. Tox. Ne quis uero ex Arabia penitissuma
persequatur. etiam tu illam destinas? Dor. Videam modo
mercimonium. Tox. Aequa dicis. sed optume eccum ipse aduenit
hospes ille, qui has tabellas attulit. Dor. Hicinest? Tox. Hic est.
#DOR# haecine illast furtiua uirgo? Tox. Iuxta tecum aeque scio,
nisi quia specie quidem edepol liberalist, quisquis est.
#DOR# sat edepol concinnast facie. Tox. Vt contemptim carnufex.
taciti contemplemur formam. Dor. Laudo consilium tuom.

IV.IV
Sagaristio Satin Athenae tibi sunt uisae fortunatae atque opiparae?
Virgo Vrbis speciem uidi, hominum mores perspexi parum.
#TOX# numquid in principio cessauit uerbum docte dicere?
#DOR# hau potui etiam in primo uerbo perspicere sapientiam.
Sag. quid id quod uidisti? ut munitum muro tibi uisum oppidumst?
#VIR# si incolae bene sunt morati, pulchre munitum arbitror.
perfidia et peculatus ex urbe et auaritia si exulant,
quarta inuidia, quinta ambitio, sexta obtrectatio,
septimum periurium, Tox. Euge. Vir. Octaua indiligentia,
nona iniuria, decimum, quod pessimum adgressust, scelus:
haec unde aberunt, ea urbs moenita muro sat erit simplici;
ubi ea aderunt, centumplex murus rebus seruandis parumst.
#TOX# quid ais tu? Dor. quid uis? Tox. Tu in illis es decem sodalibus:
te in exilium ire hinc oportet. Dor. quid iam? Tox.quia periurus es.
D. Verba quidem haud indocte fecit. T. Ex tuo, inquam, usust: eme hanc.
D. Edepol qui cum hanc magis contemplo, magis placet. T. #S# hanc emeris,
di immortales, nullus leno te alter erit opulentior.
euortes tuo arbitratu homines fundis, familiis;
cum optimis uiris rem habebis, gratiam cupient tuam:
uenient ad te comissatum. Dor. At ego intro mitti uotuero.
#TOX# at enim illi noctu occentabunt ostium, exurent fores:
proin tu tibi iubeas concludi aedis foribus ferreis,
ferreas aedis commutes, limina indas ferrea,
ferream seram atque anellum; ne sis ferro parseris:
ferreas tute tibi impingi iubeas crassas compedis.
#DOR# i sis in malum cruciatum. Tox. I sane tu, [hanc eme atque] ausculta mihi.
#DOR# modo uti sciam, quanti indicet. Tox. Vin huc uocem? Dor. Ego illo accessero.
#TOX# quid agis, hospes? Sag. Venio, adduco hanc ad te, ut dudum dixeram.
nam heri in portum noctu nauis uenit. ueniri hanc uolo,
si potest; si non potest, iri hinc uolo quantum potest.
#DOR# saluos sis, adulescens. Sag. Siquidem hanc uendidero pretio suo.
#TOX# at qui aut hoc emptore uendes pulchre, aut alio non potis.
#S# Esne tu huic amicus? T. Tam quam di omnes qui caelum colunt.
#DOR# tum tu mi es inimicus certus. nam generi lenonio
numquam ullus deus tam benignus fuit, qui fuerit propitius.
Sag. Hoc age. opusnest hac tibi empta? Dor. #S# tibi uenissest opus,
mihi quoque emptast; si tibi subiti nihil est, tantumdemst mihi.
Sag. Indica, fac pretium. Dor. Tua mers est, tua indicatiost.
#TOX# aequom hic orat. Sag. Vin bene emere? Dor. Vin tu pulchre uendere?
#TOX# ego scio hercle utrumque uelle. Dor. Age, indica prognariter.
#S# prius dico: hanc mancupio nemo tibi dabit. iam scis? D. Scio.
indica, minimo daturus qui sis, qui duci queat.
#TOX# tace, tace. nimis tu quidem hercle homo stultus es pueriliter.
#DOR# quid ita? Tox.quia enim te ex puella prius percontari uolo
quae ad rem referunt. Dor. Atque hercle tu me monuisti hau male.
uide sis, ego ille doctus leno paene in foueam decidi,
ni hic adesses. quantum est adhibere hominem amicum, ubi quid geras.
#TOX# Quo genere aut qua in patria nata sit aut quibus parentibus,
ne temere hanc te emisse dicas suasu atque impulsu meo,
uolo te percontari. Dor.quin laudo, inquam, consilium tuom.
T. Nisi molestum est, percontari hanc paucis hic uolt. #S# maxime,
suo arbitratu. Tox. quid stas? adi sis tute atque ipse itidem roga,
ut tibi percontari liceat quae uelis; etsi mihi
dixit dare potestatem eius; sed ego te malo tamen,
eumpse adire, ut ne contemnat te ille. Dor. Satis recte mones.
hospes, uolo ego hanc percontari. Sag. A terra ad caelum, quid lubet.
#DOR# iube dum eam hoc accedat ad me. Sag. I sane ac morem illi gere.
percontare, exquire quid uis. Tox. Age, age nunc tu, in proelium
uide ut ingrediare auspicato. Vir. Liquidumst auspicium, tace.
curabo ut praedati pulchre ad castra conuertamini.
#TOX# concede istuc, ego illam adducam. Dor. Age, ut rem esse in nostram putas.
T. Ehodum huc, uirgo. uide sis quid agas. V. Taceas, curabo ut uoles.
#TOX# sequere me. adduco hanc, si quid uis ex hac percontarier.
D. Enim uolo te adesse. T. Hau possum quin huic operam dem hospiti,
quoi erus iussit. quid si hic non uolt me adesse una? Sag. Immo i modo.
#TOX# do tibi ego operam. Dor. Tibi ibidem das, ubi tu tuom amicum adiuuas.
#TOX# exquire. heus tu, aduigila. Vir. Satis est dictum: quamquam ego serua sum,
scio ego officium meum, ut quae rogiter uera, ut accepi, eloquar.
#TOX# Virgo, hic homo probus est. Vir. Credo. Tox. Non diu apud hunc seruies.
#VIR# ita pol spero, si parentes facient officium suom.
#DOR# nolo ego te mirari, si nos ex te percontabimur
aut patriam tuam aut parentes. Vir. Quor ego id mirer, mi homo?
seruitus mea mi interdixit, ne quid mirer meum malum.
#DOR# noli flere. Tox. Ah, di istam perdant, ita catast et callida.
ut sapiens habet cor, quam dicit quod opust! Dor. quid nomen tibist?
#TOX# nunc metuo ne peccet. Vir. Lucridi nomen in patria fuit.
#TOX# nomen atque omen quantiuis iam est preti. quin tu hanc emis?
nimis pauebam, ne peccaret. expediuit. Dor. #S# te emam,
mihi quoque Lucridem confido fore te. Tox. Tu si hanc emeris,
numquam hercle hunc mensem uortentem, credo, seruibit tibi.
#DOR# ita uelim quidem hercle. Tox. Optata ut euenant, operam addito.
nihil adhuc peccauit etiam. Dor. V.I tu nata es? Vir. Vt mihi
mater dixit, in culina, in angulo ad laeuam manum.
#TOX# haec erit tibi fausta meretrix: natast in calido loco,
ubi rerum omnium bonarum copiast saepissume.
tactust leno; qui rogaret, ubi nata esset diceret,
lepide lusit. Dor. At ego patriam te rogo quae sit tua.
#VIR# Quae mihi sit, nisi haec ubi nunc sum? Dor. At ego illam quaero quae fuit.
#VIR# Omne ego pro nihilo esse duco quod fuit, quando fuit:
tamquam hominem, quando animam ecflauit, quid eum quaeras qui fuit?
#TOX# ita me di bene ament, sapienter. atque equidem miseret tamen.
sed tamen, uirgo, quae patriast tua, age mi actutum expedi.
quid taces? Vir. Dico equidem: quando hic seruio, haec patriast mea.
#TOX# iam de istoc rogare omitte (non uides nolle eloqui?)
ne suarum se miseriarum in memoriam inducas. Dor. quid est?
captusne est pater? Vir. Non captus, sed quod habuit perdidit.
#TOX# haec erit bono genere nata: nil scit nisi uerum loqui.
Dor.quis fuit? dic nomen. Vir. quid illum miserum memorem qui fuit?
nunc et illum miserum et me miseram aequom est nominarier.
#DOR# Quoius modi is <suo> in populo habitust? Vir. Nemo quisquam acceptior:
serui liberique amabant. Tox. Hominem miserum praedicas,
quom et ipsus prorsus perditust et beneuolentis perdidit.
#DOR# emam, opinor. Tox. Etiam opinor? summo genere esse arbitror;
diuitias tu ex istac facies. Dor. Ita di faxint. Tox. Eme modo.
#VIR# iam hoc tibi dico: [iam] actutum ecastor meus pater, ubi me sciet
ueniisse, ipse aderit et me abs te redimet. T. quid nunc? D. quid est?
#TOX# audin quid ait? Vir. Nam etsi res sunt fractae, amici sunt tamen.
#DOR# ne sis plora; libera eris actutum, si crebro cades.
uin mea esse? Vir. Dum quidem ne nimis diu tua sim, uolo.
#TOX# satin ut meminit libertatis? dabit haec tibi grandis bolos.
age si quid agis. ego ad hunc redeo. sequere. redduco hanc tibi.
#DOR# adulescens, uin uendere istanc? Sag. Magis libet quam perdere.
#DOR# tum tu pauca in uerba confer: qui datur, tanti indica.
Sag. Faciam ita ut te uelle uideo, ut emas. habe centum minis.
#DOR# nimiumst. Sag. Octoginta. Dor. Nimiumst. Sag. Nummus abesse hinc non potest,
quod nunc dicam. Dor. quid id est ergo? eloquere actutum atque indica.
Sag. Tuo periclo sexaginta haec dabitur argenti minis.
#DOR# toxile, quid ago? Tox. Di deaeque te agitant irati, scelus,
qui hanc non properes destinare. D. Habeto. T. Eu, praedatu's probe.
non edepol minis trecentis carast. fecisti lucri.
Sag. Heus tu, etiam pro uestimentis huc decem accedent minae.
#DOR# abscedent enim, non accedent. Tox. Tace sis, non tu illum uides
quaerere ansam, infectum ut faciat? abin atque argentum petis?
* * atque ut dignust perit.
#DOR# heus tu serua istum. Tox.quin tu is intro? Dor. Abeo atque argentum affero.—

IV.u
#TOX# edepol dedisti, uirgo, operam adlaudabilem,
probam et sapientem et sobriam. Vir. #S# quid bonis
boni fit, esse id et graue et gratum solet.
#TOX# audin tu, Persa? ubi argentum ab hoc acceperis,
simulato, quasi eas prorsum in nauem. Sag. Ne doce.
#TOX# per angiportum rursum te ad me recipito
illac per hortum. Sag. Quod futurum est praedicas.
#TOX# at ne cum argento protinam permittas domum,
moneo, te. Sag. Quod te dignumst, me dignum esse uis?
#TOX# tace, parce uoci: praeda progreditur foras.

IV.VI

Dordalus Probae hic argenti sunt sexaginta minae,
duobus nummis minus est. Sag. quid ei nummi sciunt?
#DOR# cruminam hanc emere aut facere uti remigret domum.
Sag. Ne non sat esses leno, id metuebas miser,
impure, auare, ne crumillam amitteres?
#TOX# sine quaeso. quando lenost, nil mirum facit.
#DOR# lucro faciundo ego auspicaui in hunc diem:
nil mihi tam paruist, quin me id pigeat perdere.
age, accipe hoc sis. Sag. Hunc in collum, nisi piget,
impone. Dor. Vero fiat. Sag. Numquid ceterum
me uoltis? Tox. quid tam properas? Sag. Ita negotiumst:
mandatae quae sunt, uolo deferre epistulas;
geminum autem fratrem seruire audiui hic meum,
eum ego ut requiram atque uti redimam uolo.
#TOX# atque edepol tu me commonuisti hau male.
uideor uidisse hic forma persimilem tui,
eadem statura. Sag.quippe qui frater siet.
#DOR# quid est tibi nomen? Tox. * quod ad te attinet.
#DOR# quid attinet non scire? Sag. Ausculta ergo, ut scias:
Vaniloquidorus Virginesuendonides
Nugiepiloquides Argentumexterebronides
[Tedigniloquides Nugides Palponides]
Quodsemelarripides Numquameripides. em tibi.
#DOR# eu hercle, nomen multimodis scriptumst tuom.
Sag. Ita sunt Persarum mores, longa nomina,
contortiplicata habemus. numquid ceterum
uoltis? Dor. Vale. Sag. Et uos, nam animus iam in nauist meus.
#TOX# cras ires potius, hodie hic cenares. Sag. Vale.—

IV.VII

#TOX# postquam illic <hinc> abiit, dicere hic quiduis licet.
ne hic tibi dies inluxit lucrificabilis.
nam non emisti hanc, uerum fecisti lucri.
#DOR# ille quidem iam scit, quid negoti gesserit,
qui mihi furtiuam meo periclo uendidit,
argentum accepit, abiit. qui ego nunc scio,
an iam adseratur haec manu? quo illum sequar?
in Persas? nugas. Tox. Credidi gratum fore
beneficium meum apud te. Dor. Immo equidem gratiam
tibi, Toxile, habeo; nam te sensi sedulo
mihi dare bonam operam. Tox. Tibine ego? immo sedulo.
#DOR# attat, oblitus sum intus dudum edicere
quae uolui edicta. adserua hanc.—Tox. Saluast haec quidem.
#VIR# pater nunc cessat. Tox. quid si admoneam? Vir. Tempus est.
#TOX# heus, Saturio, exi. nunc est illa occasio
inimicum ulcisci. Saturio Ecce me. numquid moror?
#TOX# age, illuc abscede procul e conspectu, tace;
ubi cum lenone me uidebis conloqui,
tum turbam facito. Sag. Dictum sapienti sat est.
#TOX# tunc, quando abiero—Sag.quin taces? scio quid uelis.

IV.VIII

Dordalus Transcidi loris omnis adueniens domi,
ita mihi supellex squalet atque aedes meae.
#TOX# Redis tu tandem? Dor. Redeo. Tox. Ne ego hodie tibi
bona multa feci. Dor. Fateor, habeo gratiam.
#TOX# num quippiam aliud me uis? Dor. Vt bene sit tibi.
#TOX# pol istuc quidem omen iam ego usurpabo domi,
nam iam inclinabo me cum liberta tua.

IV.IX

Saturio Nisi ego illum hominem perdo, perii. atque optume
eccum ipsum ante aedes. Vir. Salue multum, mi pater.
#SAT# salue, mea gnata. Dor. Ei, Persa me pessum dedit.
#VIR# pater hic meus est. Dor. Hem, quid? pater? perii oppido.
quid ego igitur cesso infelix lamentarier
minas sexaginta? Sat. Ego pol te faciam, scelus,
te quoque etiam ipsum ut lamenteris. Dor. Occidi.
#SAT# age ambula in ius, leno. Dor. quid me in ius uocas?
#SAT# illi apud praetorem dicam. sed ego in ius uoco.
#DOR# nonne antestaris? Sat. Tuan ego causa, carnufex,
cuiquam mortali libero auris atteram,
qui hic commercaris ciuis homines liberos?
#DOR# sine dicam. Sat. Nolo. Dor. Audi. Sat. Surdus sum. ambula.
sequere hac, sceleste, feles uirginaria.
sequere hac, mea gnata, me usque ad praetorem.—Vir. Sequor.—

V.I

Toxilus Hostibus uictis, ciuibus saluis, re placida, pacibus perfectis,
bello exstincto, re bene gesta, integro exercitu et praesidiis,
cum bene nos, Iuppiter, iuuisti, dique alii omnes caelipotentes,
eas uobis habeo grates atque ago, quia probe sum ultus meum inimicum.
nunc ob eam rem inter participes didam praedam et participabo.
ite foras: hic uolo ante ostium et ianuam
meos participes bene accipere.
statuite hic lectulos, ponite hic quae adsolent.
hic statui uolo primum † aliqua mihi,
unde ego omnis hilaros, ludentis, laetificantis faciam ut fiant,
quorum opera mihi facilia factu facta haec sunt, quae uolui effieri.
nam improbus est homo qui beneficium scit accipere et reddere nescit.
Lemnisilenis Toxile mi, cur ego sine te sum, cur tu autem sine me es? T. agedum ergo,
accede ad me atque amplectere sis. Lemn. Ego uero. Tox. Oh, nihil hoc magis dulcest.
sed, amabo, oculus meus, quin lectis nos actutum commendamus?
Lemn. Omnia quae tu uis, ea cupio. Tox. Mutua fiunt a me. age, age ergo,
tu Sagaristio, accumbe in summo. Sagaristio Ego nil moror: cedo parem, quem pepigi.
#TOX# temperi. Sag. #M# istuc temperi serost. Tox. Hoc age, accumbe. hunc diem suauem
meum natalem agitemus amoenum. date aquam manibus, apponite mensam.
do hanc tibi florentem florenti. tu hic eris dictatrix nobis.
Lemn. Age, puere, ab summo septenis cyathis committe hos ludos.
#TOX# moue manus, propera, Paegnium, tarde cyathos mihi das, cedo sane.
bene mihi, bene uobis, bene meae amicae, optatus hic mihi dies datus hodiest.
ab dis, quia te licet liberam med amplecti. Lemn. Tua factum opera.
#TOX# bene omnibus nobis. hoc mea manus tuae poclum donat, ut amantem
amanti decet. Lemn. Cedo. Tox. Accipe. Tox. Bene ei qui inuidet mi et ei qui hoc gaudet.

V.II

Dordalus qui sunt † qui erunt quique fuerunt quique futuri sunt posthac,
solus ego omnibus antideo facile, miserrimus hominum ut uiuam.
perii, interii. pessimus hic mi dies hodie inluxit corruptor,
ita me Toxilus perfabricauit itaque meam rem diuexauit.
uehiclum argenti miser eieci [amisi], neque quam ob rem eieci, habeo.
qui illum Persam atque omnis Persas atque etiam omnis personas
male di omnes perdant, ita misero Toxilus haec mihi conciuit.
quia ei fidem non habui argenti, eo mihi eas machinas molitust;
quem pol ego ut non in cruciatum atque in compedis cogam, si uiuam,
siquidem huc umquam erus redierit eius, quod spero—sed quid ego aspicio?
hoc uide, quae haec fabulast? hic quidem pol potant. adgrediar. o bone uir,
salueto, et tu, bona liberta. Tox. Dordalus hic quidemst. Sag.quin iube adire.
#TOX# adi, si libet. Sag. Agite, adplaudamus. Tox. Dordale, homo lepidissume, salue.
locus hic tuos est, hic accumbe. ferte aquam pedibus. praeben tu puere?
#DOR# ne sis me uno digito attigeris, ne te ad terram, scelus, adfligam.
#PAEG# at tibi ego hoc continuo cyatho oculum excutiam † tuum.
#DOR# quid ais, crux, stimulorum tritor? quo modo me hodie uersauisti,
ut me in tricas coniecisti, quo modo de Persa manus mi aditast?
#TOX# iurgium hinc auferas, si sapias.
#DOR# at, bona liberta, haec sciuisti et me celauisti? Lemn. Stultitiast,
cui bene esse licet, eum praeuorti litibus. posterius istaec te
magis par agerest. Dor. V.Itur cor mi. Tox. Da illi cantharum, extingue ignem, si
cor uritur, caput ne ardescat.
#DOR# ludos me facitis, intellego.
#TOX# Vin cinaedum nouom tibi dari, Paegnium?
quin elude, ut soles, quando liber locust hic.
hui, babae, basilice te intulisti et facete.
#PAEG# decet me facetum esse, et hunc inridere
lenonem lubidost, quando dignus est.
#TOX# perge ut coeperas. Paeg. Hoc, leno, tibi.
#DOR# perii perculit me prope. Paeg. Em, serua rusum.
#DOR# delude, ut lubet, erus dum hinc abest.
#PAEG# Viden ut tuis dictis pareo?
sed quin tu meis contra item dictis seruis
atque hoc, quod tibi suadeo, facis? Dor. quid est id?
#PAEG# Restim tu tibi cape crassam ac suspende te.
#DOR# caue sis me attigas, ne tibi hoc scipione
malum magnum dem. Paeg. Vtere, te condono.
#TOX# iam iam, Paegnium, da pausam.
#DOR# ego pol uos eradicabo. Paeg. At te ille, qui supra nos habitat,
qui tibi male uolt maleque faciet. non hi dicunt, uerum ego.
#TOX# age, circumfer mulsum, bibere da usque plenis cantharis.
iam diu factum est, postquam bibimus; nimis diu sicci sumus.
#DOR# di faciant ut id bibatis quod uos numquam transeat.
Sag. Nequeo, leno, quin tibi saltem staticulum, olim quem Hegea
faciebat. uide uero, si tibi satis placet. Tox. #M# quoque uolo
reddere, Diodorus quem olim faciebat in Ionia.
#DOR# malum ego uobis dabo, ni abitis. Sag. Etiam muttis, impudens?
iam ego tibi, si me inritassis, Persam adducam denuo.
D. [iam taceo hercle] Atque tu Persa es, qui me usque admutilauisti ad cutem.
T. Tace, stulte: hic eius geminust frater. D. Hicinest? T. Ac geminissumus.
#DOR# di deaeque et te et geminum fratrem excrucient. Sag.qui te perdidit:
nam ego nil merui. Dor. At enim quod ille meruit, tibi id obsit uolo.
#TOX# agite sultis, hunc ludificemus. Lemn. Nisi si dignust, non opust.
et me haud par est. Tox. Credo eo, quia non inconciliauit, cum te emo.
Lemn. At tamen non—tamen—Tox. Caue ergo sis malo, et sequere me.
te mihi dicto audientem esse addecet, nam hercle absque me
foret et meo praesidio, hic faceret te prostibilem propediem.
sed ita pars libertinorum est: nisi patrono qui aduersatust,
nec satis liber sibi uidetur nec satis frugi nec sat honestus,
ni id effecit, ni ei male dixit, ni grato ingratus repertust.
Lemn. Pol bene facta tua me hortantur, tuo ut imperio paream.
#TOX# ego sum tibi patronus plane, qui huic pro te argentum dedi.
* graphice hunc uolo ludificari. Lemn. Meo ego in loco sedulo curabo.
#DOR# certo illi homines mihi nescio quid mali consulunt, quod faciant. Sag. Heus uos.
#TOX# quid ais? Sag. Hicin Dordalus est leno, qui hic liberas uirgines mercatur?
hicinest, qui fuit quondam fortis? D. Quae haec res est? ei, colapho me icit.
malum uobis dabo. Tox. At tibi nos dedimus dabimusque etiam. Dor. Ei, natis peruellit.
#PAEG# licet: iam diu saepe sunt expunctae. Dor. Loquere tu etiam, frustum pueri?
Lemn. Patrone mi, i intro, amabo, ad cenam.
#DOR# mea Ignauia, tu nunc me inrides?
L.quiane te uoco, bene ut tibi sit? D. Nolo mihi bene esse. L. Ne sit.
#TOX# quid igitur? sescenti nummi quid agunt, quas turbas danunt?
#DOR# male disperii, sciunt referre probe inimico gratiam.
#TOX# satis sumpsimus supplici iam. Dor. Fateor, manus uobis do.
#TOX# et post dabis sub furcis.
Sag. Abi intro—in crucem. Dor. an me hic parum exercitum hisce
habent? Tox. Conuenisse te Toxilum me *
spectatores, bene ualete. leno periit. plaudite.

POENULUS

PROLOGUS

Achillem Aristarchi mihi commentari lubet:
inde mihi principium capiam, ex ea tragoedia.
sileteque et tacete atque animum aduortite,
audire iubet uos imperator histricus,
bonoque ut animo sedeate in subselliis,
et qui esurientes et qui saturi uenerint:
qui edistis, multo fecistis sapientius,
qui non edistis, saturi fite fabulis;
nam cui paratumst quod edit, nostra gratia
nimia est stultitia sessum impransum incedere.
exsurge, praeco, fac populo audientiam;
iam dudum exspecto, si tuom officium scias:
exerce uocem, quam per uiuisque et † colis.
nam nisi clamabis, tacitum te obrepet fames.
age nunc reside, duplicem ut mercedem feras.
* * *
bonum factum esse, edicta ut seruetis mea.
scortum exoletum ne quis in proscaenio
sedeat, neu lictor uerbum aut uirgae muttiant,
neu dissignator praeter os obambulet
neu sessum ducat, dum histrio in scaena siet.
diu qui domi otiosi dormierunt, decet
animo aequo nunc stent, uel dormire temperent.
serui ne obsideant, liberis ut sit locus,
uel aes pro capite dent; si id facere non queunt,
domum abeant, uitent ancipiti infortunio,
ne et hic uarientur uirgis et loris domi,
si minus curassint, quom eri reueniant domum.
nutrices pueros infantis minutulos
domi ut procurent neu quae spectatum adferat,
ne et ipsae sitiant et pueri pereant fame
neue esurientes hic quasi haedi obuagiant.
matronae tacitae spectent, tacitae rideant,
canora hic uoce sua tinnire temperent,
domum sermones fabulandi conferant,
ne et hic uiris sint et domi molestiae.
quodque ad ludorum curatores attinet,
ne palma detur quoiquam artifici iniuria
neue ambitionis causa extrudantur foras,
quo deteriores anteponantur bonis.
et hoc quoque etiam, quod paene oblitus fui:
dum ludi fiunt, in popinam, pedisequi,
inruptionem facite; nunc dum occasio est,
nunc dum scriblitae aestuant, occurrite.
haec quae imperata sunt pro imperio histrico,
bonum hercle factum pro se quisque ut meminerit.
ad argumentum nunc uicissatim uolo
remigrare, ut aeque mecum sitis gnarures.
eius nunc regiones, limites, confinia
determinabo: ei rei ego finitor factus sum.
sed nisi molestumst, nomen dare uobis uolo
comoediai; sin odiost, dicam tamen,
siquidem licebit per illos quibus est in manu.
Carchedonius uocatur haec comoedia,
* * *
latine Plautus patruus pultiphagonides.
nomen iam habetis. nunc rationes ceteras
accipite; nam argumentum hoc hic censebitur:
locus argumentost suom sibi proscaenium,
uos iuratores estis. quaeso, operam date.
Carthaginienses fratres patrueles duo
fuere, summo genere et summis ditiis;
eorum alter uiuit, alter est emortuos.
propterea apud uos dico confidentius,
quia mihi pollictor dixit qui eum pollinxerat.
sed illi seni qui mortuost, <ei> filius,
unicus qui fuerat, ab diuitiis a patre
puer septuennis surripitur Carthagine,
sexennio prius quidem quam moritur pater.
quoniam periisse sibi uidet gnatum unicum,
conicitur ipse in morbum ex aegritudine:
facit illum heredem fratrem patruelem suom,
ipse abit ad Acheruntem sine uiatico.
ille qui surripuit puerum Calydonem auehit,
uendit eum domino hic diuiti quoidam seni,
cupienti liberorum, osori mulierum.
emit hospitalem is filium imprudens senex
puerum illum eumque adoptat sibi pro filio
eumque heredem fecit, quom ipse obiit diem.
is illic adulescens habitat in illisce aedibus.
reuertor rursus denuo Carthaginem:
si quid mandare uoltis aut curarier,
argentum nisi qui dederit, nugas egerit;
[uerum] qui dederit, magis maiores nugas egerit.
sed illi patruo huius, qui uiuit senex,
Carthaginiensi duae fuere filiae,
altera quinquennis, altera quadrimula:
cum nutrice una periere a Magaribus.
eas qui surripuit, in Anactorium deuehit,
uendit eas omnis, et nutricem et uirgines,
praesenti argento homini, si leno est homo,
quantum hominum terra sustinet sacerrumo.
uosmet nunc facite coniecturam ceterum,
quid id sit hominis, cui Lyco nomen siet.
is ex Anactorio, ubi prius habitauerat,
huc commigrauit in Calydonem hau diu,
sui quaesti causa. is in illis habitat aedibus.
earum hic adulescens alteram efflictim perit,
suam sibi cognatam, imprudens, neque scit quae siet
neque eam umquam tetigit, ita eum leno macerat:
[neque quicquam cum ea fecit etiamnum stupri
neque duxit umquam, neque ille uoluit mittere]
quia amare cernit, tangere hominem uolt bolo.
illam minorem in concubinatum sibi
uolt emere miles quidam, qui illam deperit.
sed pater illarum Poenus, postquam eas perdidit,
mari te<rraque> usquequaque quaeritat.
ubi quamque in urbem est ingressus, ilico
omnes meretrices, ubi quisque habitant, inuenit;
dat aurum, ducit noctem, rogitat postibi
unde sit, quoiatis, captane an surrupta sit,
quo genere gnata, qui parentes fuerint.
ita docte atque astu filias quaerit suas.
et is omnis linguas scit, sed dissimulat sciens
se scire: Poenus plane est. quid uerbis opust?
is heri huc in portum naui uenit uesperi,
pater harunc; idem huic patruos adulescentulo est:
iamne hoc tenetis? si tenetis, ducite;
caue dirumpatis, quaeso, sinite transigi.
ehem, paene oblitus sum relicuom dicere.
ille qui adoptauit hunc sibi pro filio,
is illi Poeno huius patruo hospes fuit.
is hodie huc ueniet reperietque hic filias
et hunc sui fratris filium, ut quidem didici ego.
ego ibo, ornabor; uos aequo animo noscite.
hic qui hodie ueniet, reperiet suas filias
et hunc sui fratris filium. dehinc ceterum
ualete, adeste. ibo, alius nunc fieri uolo:
quod restat, restant alii qui faciant palam.
ualete atque adiuuate, ut uos seruet Salus.

I.I

Agorastocles Saepe ego res multas tibi mandaui, Milphio,
dubias, egenas, inopiosas consili,
quas tu sapienter, docte et cordate et cate
mihi reddidisti opiparas opera tua.
quibus pro bene factis fateor deberi tibi
et libertatem et multas grates gratias.
Milphio Scitumst, per tempus si obuiamst, uerbum uetus.
nam tuae blanditiae mihi sunt, quod dici solet,
gerrae germanae, σαὶ δὲ κολλῦραι λύραι.
nunc mihi blandidicus es: heri in tergo meo
tris facile corios contriuisti bubulos.
Agor. Amans per amorem si quid feci, Milphio,
ignoscere id te mi aequom est. Mil. Haud uidi magis.
em, nunc ego amore pereo. sine te uerberem,
item ut tu mihi fecisti, ob nullam noxiam:
post id locorum tu mihi amanti ignoscito.
Agor. #S# tibi lubido est aut uoluptati, sino:
suspende, uinci, uerbera; auctor sum, sino.
Mil. #S# auctoritatem postea defugeris,
ubi dissolutus tu sies, ego pendeam.
Agor. Egone istuc ausim facere, praesertim tibi?
quin si feriri uideo te, extemplo dolet.
Mil. Mihi quidem hercle. Ag. Immo mihi. Mil. Istuc mauelim.
sed quid nunc tibi uis? Agor. Cur ego apud te mentiar?
amo immodeste. Mil. Meae istuc scapulae sentiunt.
Agor. At ego hanc uicinam dico Adelphasium meam,
lenonis huius meretricem maiusculam.
Mil. Iam pridem equidem istuc ex te audiui. Agor. Differor
cupidine eius. sed lenone istoc Lyco,
illius domino, non lutumst lutulentius.
Mil. Vin tu illi nequam dare nunc? Agor. Cupio. Mil. Em me dato.
Agor. Abi dierectus. Mil. Dic mihi uero serio:
uin dare malum illi? Agor. Cupio. Mil. Em, eundem me dato:
utrumque faxo habebit, et nequam et malum.
Agor. Iocare. Mil. Vin tu illam hodie sine [damno et] dispendio
tuo tuam libertam facere? Agor. Cupio, Milphio.
Mil. Ego faciam ut facias. sunt tibi intus aurei
trecenti nummi Philippi? Agor. Sescenti quoque.
Mil. Satis sunt trecenti. Agor. quid iis facturu's? Mil. Tace.
totum lenonem tibi cum tota familia
dabo hodie dono. Agor.qui id facturu's? Mil. Iam scies.
tuos Collybiscus nunc in urbest uilicus;
eum hic non nouit leno. satin intellegis?
Agor. Intellego hercle, sed quo euadas nescio.
Mil. Non scis? Agor. Non hercle. Mil. At ego iam faxo scies.
ei dabitur aurum, ut ad lenonem deferat
dicatque se peregrinum esse, ex alio oppido:
se amare uelle atque obsequi animo suo;
locum sibi uelle liberum praeberier,
ubi nequam faciat clam, ne quis sit arbiter.
leno ad se accipiet auri cupidus ilico:
celabit hominem et aurum. Agor. Consilium placet.
Mil. Rogato, seruos ueneritne ad eum tuos.
ille me censebit quaeri: continuo tibi
negabit. quid tu dubitas, quin extempulo
dupli tibi auri et hominis fur leno siet?
neque id unde efficiat habet: ubi in ius uenerit,
addicet praetor familiam totam tibi.
ita decipiemus fouea lenonem Lycum.
Agor. Placet consilium. Mil. Immo etiam, ubi expoliuero,
magis hoc tum demum dices: nunc etiam rudest.
Agor. Ego in aedem Veneris eo, nisi quid uis, Milphio.
Aphrodisia hodie sunt. Mil. Scio. Agor. Oculos uolo
meos delectare munditiis meretriciis.
Mil. Hoc primum agamus quod consilium cepimus.
abeamus intro, ut Collybiscum uilicum
hanc perdoceamus ut ferat fallaciam.
Agor. Quamquam Cupido in corde uorsatur, tamen
tibi auscultabo.—Mil. Faciam ut facto gaudeas.
inest amoris macula huic homini in pectore,
sine damno magno quae elui ne utiquam potest.
itaque hic scelestus est homo leno Lycus,
quoi iam infortuni intenta ballistast probe,
quam ego haud multo post mittam e ballistario.
sed Adelphasium eccam exit atque Anterastilis.
haec est prior, quae meum erum dementem facit.
sed euocabo. heus, i foras, Agorastocles,
si uis uidere ludos iucundissimos.
Agorastocles quid istuc tumultist, Milphio? Mil. Em amores tuos,
si uis spectare. Agor. O multa tibi di dent bona,
quom hoc mi optulisti tam lepidum spectaculum.

I.II

Adelphasium Negoti sibi qui uolet uim parare,
nauem et mulierem, haec duo comparato.
nam nullae magis res duae plus negoti
habent, forte si occeperis exornare,
[neque umquam satis hae duae res ornantur]
neque eis ulla ornandi satis satietas est.
atque haec, ut loquor, nunc domo docta dico.
nam nos usque ab aurora ad hoc quod diei est,
[postquam aurora inluxit, numquam concessamus]
ex industria ambae numquam concessamus
lauari aut fricari aut tergeri aut ornari,
poliri expoliri, pingi fingi; et una
binae singulis quae datae nobis ancillae,
eae nos lauando eluendo operam dederunt,
aggerundaque aqua sunt uiri duo defessi.
apage sis, negoti quantum in muliere una est.
sed uero duae, sat scio, maxumo uni
poplo cuilubet plus satis dare potis sunt,
quae noctes diesque omni in aetate semper
ornantur, lauantur, tergentur, poliuntur.
postremo modus muliebris nullust: numquam
lauando et fricando scimus facere finem.
[nam quae lauta est nisi perculta est, meo quidem animo quasi inluta est.]
Anterastilis Miror equidem, soror, te istaec sic fabulari,
quae tam callida et docta sis et faceta.
nam quom sedulo munditer nos habemus,
uix aegreque amatorculos inuenimus.
Ad. Ita est. uerum hoc unum tamen cogitato:
modus omnibus rebus, soror, optimus est habitu.
nimia omnia nimium exhibent negoti hominibus ex se.
#ANT# soror, cogita, amabo, item nos perhiberi
quam si salsa muriatica esse autumantur:
[sine omni lepore et sine suauitate]
nisi multa aqua usque et diu macerantur,
olent, salsa sunt, tangere ut non uelis.
item nos sumus
[eius seminis mulieres sunt]
insulsae admodum atque inuenustae
sine munditia et sumptu.
Mil. Coqua est haec quidem, agorastocles, ut ego opinor:
scit, muriatica ut maceret. Agor. quid molestu's?
Ad. Soror, parce, amabo: sat est istuc alios
dicere nobis, ne nosmet in nostra etiam uitia loquamur.
#ANT# quiesco. Ad. Ergo amo te. sed hoc nunc responde
mihi: sunt hic omnia,
quae ad deum pacem oportet adesse? Ant. Omnia accuraui.
Agor. Diem pulchrum et celebrem et uenustatis plenum,
dignum Venere pol, quoi sunt aphrodisia hodie.
Mil. Ecquid gratiae, quom huc foras te euocaui?
iam num me decet donari
cado uini ueteris? dic dare. nil respondes?
lingua huic excidit, ut ego opinor.
quid hic, malum, astans opstipuisti? Agor. Sine amem, ne opturba ac tace.
Mil. Taceo. Agor. #S# tacuisses, iam istuc taceo non gnatum foret.
#ANT# eamus, mea soror. Ad. Eho amabo, quid illo nunc properas? Ant. Rogas?
quia erus nos apud aedem Veneris mantat. Ad. Maneat pol. mane.
turba est nunc apud aram. an te ibi uis inter istas uersarier
prosedas, pistorum amicas, reliquias alicarias,
miseras schoeno delibutas seruolicolas sordidas,
quae tibi olant stabulum statumque, sellam et sessibulum merum,
quas adeo hau quisquam umquam liber tetigit neque duxit domum,
seruolorum sordidulorum scorta diobolaria?
Mil. I in malam crucem. tun audes etiam seruos spernere,
propudium? quasi bella sit, quasi eampse reges ductitent,
monstrum mulieris, tantilla tanta uerba funditat,
quoius ego nebulai cyatho septem noctes non emam.
Agor. Di immortales omnipotentes, quid est apud uos pulchrius?
quid habetis qui mage immortales uos credam esse quam ego siem,
qui haec tanta oculis bona concipio? nam Venus non est Venus:
hanc equidem Venerem uenerabor, me ut amet posthac propitia.
Milphio, heus, ubi es? Mil. Assum apud te, eccum. Agor. At ego elixus sis uolo.
Mil. Enim uero, ere, facis delicias. Agor. De tequidem haec didici omnia.
Mil. Etiamne ut ames eam quam numquam tetigeris? Agor. Nihil id quidemst:
deos quoque edepol et amo et metuo, quibus tamen abstineo manus.
#ANT# eu ecastor, quom ornatum aspicio nostrum ambarum, paenitet
exornatae ut simus. Ad. Immo uero sane commode;
nam pro erili et nostro quaestu satis bene ornatae sumus.
non enim potis est quaestus fieri, ni sumptus sequitur, scio,
et tamen quaestus non consistet, si eum sumptus superat, soror.
eo illud satiust, satis quod habitu, <haud satis est quod> plus quam sat est.
Agor. Ita me di ament, ut illa me amet malim quam di, Milphio.
nam illa mulier lapidem silicem subigere, ut se amet, potest.
Mil. Pol id quidem hau mentire, nam tu es lapide silice stultior,
qui hanc ames. Agor. At uide sis, cum illac numquam limaui caput.
Mil. Curram igitur aliquo ad piscinam aut ad lacum, limum petam.
Agor. quid eo opust? Mil. Ego dicam: ut illi et tibi limem caput.
Agor. I in malam rem. Mil. Ibi sum equidem. Agor. Perdis. Mil. Taceo. Agor. At perpetuo uolo.
Mil. Enim uero, ere, meo me lacessis ludo et delicias facis.
#ANT# satis nunc lepide ornatam credo, soror, te tibi uiderier;
sed ubi exempla conferentur meretricum aliarum, ibi tibi
erit cordolium, si quam ornatam melius forte aspexeris.
Ad. Inuidia in me numquam innatast neque malitia, mea soror.
bono med esse ingenio ornatam quam auro multo mauolo:
aurum, id fortuna inuenitur, natura ingenium bonum.
[bonam ego quam beatam me esse nimio dici mauolo.]
meretricem pudorem gerere magis decet quam purpuram:
[magisque meretricem pudorem quam aurum gerere condecet.]
pulchrum ornatum turpes mores peius caeno conlinunt,
lepidi mores turpem ornatum facile factis comprobant.
Agor. Eho tu, uin tu facinus facere lepidum et festiuom? Mil. Volo.
Agor. Potesne mi auscultare? Mil. Possum. Agor. Abi domum ac suspende te.
Mil. Quam ob rem? Agor.quia iam numquam audibis uerba tot tam suauia.
quid tibi opust uixisse? ausculta mihi modo ac suspende te.
Mil. Siquidem tu es mecum futurus pro uua passa pensilis.
Agor. At ego amo hanc. Mil. At ego esse et bibere. Ad. Eho tu, quid ais? Ant. quid rogas?
Ad. Viden tu? pleni oculi sorderum qui erant, iam splendent mihi.
#ANT# immo etiam in medio oculo paullum sordest. Ad. Cedo sis dexteram.
Agor. Vt quidem tu huius oculos inlutis manibus tractes aut teras?
#ANT# nimia nos socordia hodie tenuit. Ad. Qua de re, obsecro?
#ANT# quia non iam dudum ante lucem ad aedem Veneris uenimus,
primae ut inferremus ignem in aram. Ad. Aha, non factost opus:
quae habent nocturna ora, noctu sacruficatum ire occupant.
prius quam Venus expergiscatur, prius deproperant sedulo
sacruficare; nam uigilante Venere si ueniant eae,
ita sunt turpes, credo ecastor Venerem ipsam e fano fugent.
Agor. Milphio. Mil. Edepol Milphionem miserum. quid nunc uis tibi?
Agor. Opsecro hercle, ut mulsa loquitur. Mil. Nil nisi laterculos,
sesumam papaueremque, triticum et frictas nuces.
Ag. Ecquid amare uideor? #M# damnum, quod Mercurius minime amat.
Agor. Namque edepol lucrum amare nullum amatorem addecet.
#ANT# eamus, mea germana. Ad. Age sis, ut lubet. Ant. Sequere hac. Ad. Sequor.
Mil. Eunt hae. Agor. quid si adeamus? Mil. Adeas. Agor. Primum prima salua sis,
et secunda tu secundo salue in pretio; tertia
salue extra pretium. Anc. Tum pol ego et oleum et operam perdidi.
Agor. Quo te agis? Ad. Egone? in aedem Veneris. Agor. quid eo? Ad. Vt Venerem propitiem.
Agor. Eho, an irata est? propitia hercle est. uel ego pro illa spondeo.
quid tu ais? Ad. quid mihi molestu's, opsecro? Agor. Aha, tam saeuiter.
Ad. Mitte, amabo. Agor. quid festinas? turba nunc illi est. Ad. Scio.
sunt illi aliae quas spectare ego, et me spectari uolo.
Agor.qui lubet spectare turpes, pulchram spectandam dare?
Ad.quia apud aedem Veneris hodie est mercatus meretricius:
eo conueniunt mercatores, ibi ego me ostendi uolo.
Agor. Inuendibili merci oportet ultro emptorem adducere:
proba mers facile emptorem reperit, tam etsi in abstruso sitast.
quid ais tu? quando illi apud me mecum caput et corpus copulas? †
Ad. Quo die Orcus Acherunte mortuos amiserit.
Agor. Sunt mihi intus nescio quot nummi aurei lymphatici.
Ad. Deferto ad me, faxo actutum constiterit lymphaticum.
Mil. Bellula hercle. Agor. I dierecte in maxumam malam crucem.
Mil. Quam magis aspecto, tam magis est nimbata et nugae merae.
Ad. Segrega sermonem. taedet. Agor. Age, sustolle hoc amiculum.
Ad. Pura sum, comperce amabo me attrectare, Agorastocles.
Agor. quid agam nunc? Ad. #S# sapias, curam hanc facere compendi potes.
Ag. quid? ego non te curem? quid ais, Milphio? #M# ecce odium meum.
quid me uis? Ag. Cur mi haec irata est? #M# cur haec irata est tibi?
cur ego id curem? namque istaec magis meast curatio. †
Agor. Iam hercle tu periisti, nisi illam mihi tam tranquillam facis
quam mare olimst, quom ibi alcedo pullos educit suos.
Mil. quid faciam? Agor. Exora, blandire, expalpa. Mil. Faciam sedulo.
sed uide sis, ne tu oratorem hunc pugnis pectas postea.
Agor. Non faciam. Ad. Non aequos in me es, sed morare et male facis.
bene promittis multa ex multis: omnia in cassum cadunt.
liberare iurauisti me haud semel, sed centiens:
dum te exspecto, neque ego usquam aliam mihi paraui copiam
neque istuc usquam apparet; ita nunc seruio nihilo minus.
i, soror. apscede tu a me. Agor. Perii. ecquid agis, Milphio?
Mil. Mea uoluptas, mea delicia, mea uita, mea amoenitas,
meus ocellus, meum labellum, mea salus, meum sauium,
meum mel, meum cor, mea colustra, meus molliculus caseus—
Agor. Mene ego illaec patiar praesente dici? discrucior miser,
nisi ego illum iubeo quadrigis cursim ad carnificem rapi.
Mil. Noli, amabo, suscensere ero meo, causa mea.
ego faxo, si non irata es, ninnium pro te dabit
atque te faciet ut sis ciuis Attica atque libera.
quin adire sinis? quin tibi qui bene uolunt, bene uis item?
si ante quid mentitust, nunciam dehinc erit uerax tibi.
sine te exorem, sine prehendam auriculis, sine dem sauium.
Ad. Apscede hinc sis, sycophanta par ero. Mil. At scin quo modo?
iam hercle ego faciam ploratillum, nisi te facio propitiam,
atque hic ne me uerberetillum faciat, nisi te propitio,
male formido: noui ego huius mores morosi malos.
quam ob rem amabo, mea uoluptas, sine te hoc exorarier.
Agor. Non ego homo trioboli sum, nisi ego illi mastigiae
exturbo oculos atque dentes. em uoluptatem tibi,
em mel, em cor, em labellum, em salutem, em sauium.
Mil. Impias, ere, te: oratorem uerberas. Agor. Iam istoc magis:
[etiam ocellum addam et labellum et linguam. Mil. Ecquid facies modi?
Ag.] sicine ego te orare iussi? Mil. Quo modo ergo orem? Ag. Rogas?
sic enim diceres, sceleste: huius uoluptas, te opsecro,
huius mel, huius cor, huius labellum, huius lingua, huius sauium,
huius delicia, huius salus amoena, huius festiuitas:
[huius colustra, huius dulciculus caseus, mastigia,
huius cor, huius studium, huius sauium, mastigia]
omnia illa, quae dicebas tua, esse ea memorares mea.
Mil. Opsecro hercle te, uoluptas huius atque odium meum,
huius amica mammeata, mea inimica et maleuola,
oculus huius, lippitudo mea, mel huius, fel meum,
ut tu huic irata ne sis aut, si id fieri non potest,
capias restim ac te suspendas cum ero et uostra familia.
nam mihi iam uideo propter te uictitandum sorbilo,
itaque iam quasi ostreatum tergum ulceribus gestito
propter amorem uestrum. Ad. Amabo, men prohibere postulas
ne te uerberet magis quam ne mendax me aduorsum siet?
#ANT# aliquid huic responde, amabo, commode, ne incommodus
nobis sit. nam detinet nos de nostro negotio.
Ad. Verum. etiam tibi hanc amittam noxiam unam, Agorastocles.
non sum irata. Agor. Non es? Ad. Non sum. Agor. Da ergo, ut credam, sauium.
Ad. Mox dabo, quom ab re diuina rediero. Agor. I ergo strenue.
Ad. Sequere me, soror. Agor. Atque audin etiam? Veneri dicito
multam meis uerbis salutem. Ad. Dicam. Ag. Atque hoc audi. Ad. quid est?
Agor. Paucis uerbis rem diuinam facito. atque audin? respice.
respexit. idem edepol Venerem credo facturam tibi.

I.III

quid nunc mi es auctor, Milphio? Mil. Vt me uerberes
atque auctionem facias: nam impunissume
tibi quidem hercle uendere hasce aedis licet.
Agor. quid iam? Mil. Maiorem partem in ore habitas meo.
Agor. Supersede istis uerbis. Mil. quid nunc uis tibi?
Agor. Trecentos Philippos Collybisco uilico
dedi dudum, prius quam me euocauisti foras.
nunc opsecro te, Milphio, hanc per dexteram
perque hanc sororem laeuam perque oculos tuos
[perque meos amores perque Adelphasium meam]
perque tuam libertatem—Mil. Em nunc nihil opsecras.
Agor. #M# milphidisce, mea commoditas, mea salus,
fac quod facturum te esse promisti mihi,
ut ego hunc lenonem perdam. Mil. Perfacile id quidemst.
i, adduce testis tecum; ego intus interim
iam et ornamentis meis et sycophantiis
tuom exornabo uilicum. propera atque abi.
Agor. Fugio. Mil. Meum est istuc magis officium quam tuom.
Agor. Egone egone, si istuc lepide ecfexis—Mil. I modo.
Agor. Vt non ego te hodie—Mil. Abi modo. Agor. Emittam manu—
Mil. I modo. Ag. Non hercle meream. Mil. Oh—Ag. Vah— Mil. Abi modo.
Agor. Quantum Acheruntest mortuorum. Mil. Etiamne abis?
Agor. Neque quantum aquaist in mari. Mil. Abiturun es?
Agor. Neque nubes omnes quantumst. Mil. Pergin pergere?
Agor. Neque stellae in caelo. Mil. Pergin auris tundere?
Agor. Neque hoc neque illud neque—enim uero serio—
neque—hercle uero—quid opust uerbis? quippini?
quod uno uerbo—dicere hic quiduis licet,
neque—hercle uero serio, scin quomodo?
ita me di amabunt, uin bona dicam fide,
quod hic inter nos liceat? ita me Iuppiter,
scin quam uidetur? credin quod ego fabuler?
Mil. #S# nequeo facere ut abeas, egomet abiero;
nam isti quidem hercle orationi Oedipo
opust coniectore, qui Sphingi interpres fuit.—
Agor. Illic hinc iratus abiit. nunc mihi cautio est,
ne meamet culpa meo amori obiexim moram.
ibo atque arcessam testis, quando Amor iubet
me oboedientem esse seruo liberum.—

II.I

Lycus Di illum infelicent omnes, qui post hunc diem
leno ullam Veneri umquam immolarit hostiam
quiue ullum turis granum sacruficauerit.
nam ego hodie infelix dis meis iratissumis
sex immolaui agnos, nec potui tamen
propitiam Venerem facere uti esset mihi.
quoniam litare nequeo, abii illim ilico
iratus, uotui exta prosicarier;
[neque ea poricere uolui, quoniam non bona
haruspex dixit: deam esse indignam credidi.]
eo pacto auarae Veneri pulchre adii manum.
quando id quod sat erat satis habere noluit,
ego pausam feci. sic ago, sic me decet.
ego faxo posthac di deaeque ceteri
contentiores mage erunt atque auidi minus,
quom scibunt, Veneri ut adierit leno manum.
condigne haruspex, non homo trioboli,
omnibus in extis aibat portendi mihi
malum damnumque et deos esse iratos mihi.
quid ei diuini aut humani aequomst credere?
mina mihi argenti dono postilla datast.
sed quaeso, ubi nam illic restitit miles modo,
qui hanc mihi donauit, quem ego uocaui ad prandium?
sed eccum incedit. Antamonides Ita ut occepi dicere,
lenulle, de illa pugna Pentetronica,
quom sexaginta milia hominum uno die
uolaticorum manibus occidi meis.
Lyc. Volaticorum hominum? Antam. Ita dico quidem.
Lyc. An, opsecro, usquam sunt homines uolatici?
Antam. Fuere. uerum ego interfeci. Lyc. Quo modo
potuisti? Antam. Dicam. uiscum legioni dedi
fundasque; eo praesternebant folia farferi.
Lyc. Quoi rei? Antam. Ad fundas uiscus ne adhaeresceret.
Lyc. Perge. optume hercle perieras. quid postea?
Antam. In fundas uisci indebant grandiculos globos,
eo illos uolantis iussi funditarier.
quid multa uerba? quemquem uisco offenderant,
tam crebri ad terram accidebant quam pira.
ut quisque acciderat, eum necabam ilico
per cerebrum pinna sua sibi, quasi turturem.
Lyc. #S# hercle istuc umquam factum est, tum me Iuppiter
faciat ut semper sacruficem nec umquam litem.
A. An mi haec non credis? L. Credo, ut mi aequomst credier.
age eamus intro. Lyc. Dum exta referuntur, uolo
narrare tibi etiam unam pugnam. Lyc. Nil moror.
A. Ausculta. L. Non hercle auscultabo. A. Quo modo?
colaphis quidem hercle tuom iam dilidam caput,
nisi aut auscultas aut is in malam crucem.
Lyc. Malam crucem ibo potius. Antam. Certumnest tibi?
Lyc. Certum. Antam. Tum tu igitur die bono Aphrodisiis
addice tuam mihi meretricem minusculam.
Lyc. Ita res diuina mihi fuit: res serias
omnis extollo ex hoc die in alium diem.
Antam. Profestos festos habeam decretum est mihi.
Lyc. Nunc hinc eamus intro. sequere hac me.—Antam. Seqor.
in hunc diem iam tuos sum mercennarius.—

III.I

Agorastocles Íta me di ament, tardo amico nihil est quicquam inaequius,
praesertim homini amanti, qui quidquid agit properat omnia.
sicut ego hos duco aduocatos, homines spissigradissimos,
tardiores quam corbitae sunt in tranquillo mari.
atque equidem hercle dedita opera amicos fugitaui senes:
scibam aetate tardiores, metui meo amori moram.
nequiquam hos procos mi elegi loripedis, tardissimos.
quin si ituri hodie estis, ite, aut ite hinc in malam crucem.
sicine oportet ire amicos homini amanti operam datum?
nam iste quidem gradus succretust cribro pollinario,
nisi cum pedicis condidicistis istoc grassari gradu.
Aduocati Heus tu, quamquam nos uidemur tibi plebeii et pauperes,
si nec recte dicis nobis, diues de summo loco,
diuitem audacter solemus mactare infortunio.
nec tibi nos obnoxii [sumus] istuc, quid tu ames aut oderis:
quom argentum pro capite dedimus, nostrum dedimus, non tuom;
liberos nos esse oportet. nos te nihili pendimus,
ne tuo nos amori seruos [tuos] esse addictos censeas.
liberos homines per urbem modico magis par est gradu
ire, seruile esse duco festinantem currere.
praesertim in re populi placida atque interfectis hostibus
non decet tumultuari. sed si properabas magis,
pridie nos te aduocatos huc duxisse oportuit.
ne tu opinere, haud quisquam hodie nostrum curret per uias,
neque nos populus pro cerritis insectabit lapidibus.
Agor. At si ad prandium me in aedem uos dixissem ducere,
uinceretis ceruom cursu uel gralatorem gradu;
nunc uos quia mihi aduocatos dixi et testis ducere,
podagrosi estis ac uicistis cochleam tarditudine.
Adu. An uero non iusta causa est, quor curratur celeriter
ubi bibas, edas de alieno quantum uelis usque ad fatim,
quod tu inuitus numquam reddas domino, de quoio ederis?
sed tamen cum eo cum quiqui, quamquam sumus pauperculi,
est domi quod edimus, ne nos tam contemptim conteras.
quidquid est pauxillulum illuc, nostrum id omne, non tuomst,
neque nos quemquam flagitamus neque nos quisquam flagitat.
tua causa nemo nostrorumst suos rupturus ramites.
Agor. Nimis iracundi estis: equidem haec uobis dixi per iocum.
Adu. Per iocum itidem dictum habeto quae nos tibi respondimus.
[Agor. Obsecro hercle, operam celocem hanc mihi, ne corbitam date;
attrepidate saltem, nam uos adproperare haud postulo.
Adu. #S# quid tu placide otioseque agere uis, operam damus;
si properas, cursores meliust te aduocatos ducere.]
Agor. Scitis rem, narraui uobis quod uestra opera mi opus siet,
de lenone hoc, qui me amantem ludificatur tam diu,
ei paratae ut sint insidiae de auro et de seruo meo.
Adu. Omnia istaec scimus iam nos, si hi spectatores sciant;
horunc hic nunc causa haec agitur spectatorum fabula:
hos te satius est docere, ut, quando agas, quid agas sciant.
nos tu ne curassis: scimus rem omnem, quippe omnes simul
didicimus tecum una, ut respondere possemus tibi.
Agor. Ita profecto est. sed agite igitur, ut sciam uos scire rem,
expedite [et] mihi quae uobis dudum dixi dicite.
Adu. Itane? temptas an sciamus? non meminisse nos ratu's,
quo modo trecentos Philippos Collybisco uilico
dederis, quos deferret huc ad lenonem inimicum tuom,
[isque] se ut assimularet peregrinum esse aliunde ex alio oppido?
ubi is detulerit, tu eo quaesitum seruom aduenies tuom
cum pecunia. Agor. Meministis memoriter, seruastis me.
Adu. ille negabit: Milphionem quaeri censebit tuom;
id duplicabit omne furtum. leno addicetur tibi.
ad eam rem nos esse testis uis tibi. Agor. Tenetis rem.
Adu. Vix quidem hercle, ita pauxilla est, digitulis primoribus.
Agor. [Hoc cito et cursim est agendum. propera iam quantum potest.
Adu. Bene uale igitur. te aduocatos meliust celeris ducere;
tardi sumus nos. Agor. Optime itis, pessime hercle dicitis.
quin etiam deciderint uobis femina in talos uelim.
Adu. At edepol nos tibi in lumbos linguam atque oculos in solum.
Agor. Heia, hau uostrumst iracundos esse, quod dixi ioco.
Adu. Nec tuom quidem est amicis per iocum iniuste loqui.
Agor. Mittite istaec. quid uelim uos, scitis. Adu. Callemus probe:
lenonem ut periurum perdas, id studes. Agor. Tenetis rem.]
euge, opportune egrediuntur Milphio una et uilicus.
basilice exornatus incedit et fabre ad fallaciam.

III.II
Milphio Iam tenes praecepta in corde? Collybiscus Pulchre. Mil. Vide sis calleas.
Coll. quid opust uerbis? callum aprugnum callere aeque non sinam.
Mil. Fac modo ut condocta tibi sint dicta ad hanc fallaciam.
Coll.quin edepol condoctior sum, quam tragoedi aut comici.
Mil. Probus homost. Agor. Adeamus propius. Mil. Adsunt testes? Agor. Tot quidem.
Mil. Non potuisti adducere homines magis ad hanc rem idoneos.
nam istorum nullus nefastust: comitiales sunt meri;
ibi habitant, ibi eos conspicias quam praetorem saepius.
hodie iuris coctiores non sunt qui lites creant,
quam hi sunt, qui si nihil est quicum litigent, lites emunt.
Adu. Di te perdant. #M# Vos quidem hercle—cum eo cum quiqui tamen
et bene et benigne facitis, quom ero amanti operam datis.
sed isti iam sciunt, negoti quid sit? Agor. Omne in ordine.
Mil. Tum uos animum aduortite igitur. hunc uos lenonem Lycum
nouistis? Adu. Facile. Coll. At pol ego eum, qua sit facie, nescio.
eum mihi uolo demonstretis hominem. Adu. Nos curabimus.
satis praeceptumst. Agor. Hic trecentos nummos numeratos habet.
Adu. Ergo nos inspicere oportet istuc aurum, Agorastocles,
ut sciamus quid dicamus mox pro testimonio.
Coll. Agite, inspicite. Adu. Aurum est profecto hoc, spectatores, comicum:
macerato hoc pingues fiunt auro in barbaria boues;
uerum ad hanc rem agundam Philippum est: ita nos adsimulabimus.
Coll. Sed ita adsimulatote quasi ego sim peregrinus. Adu. Scilicet,
et quidem quasi tu nobiscum adueniens hodie oraueris,
liberum ut commostraremus tibi locum et uoluptarium,
ubi ames, potes, pergraecere. Coll. Eu, edepol mortales malos.
Agor. Ego enim docui. Mil.quis te porro? Coll. Agite intro abite, Agorastocles,
ne hic uos mecum conspicetur leno neu fallaciae
praepedimentum obiciatur. Adu. Hic homo sapienter sapit.
facite quod iubet. Agor. Abeamus. sed uos—Adu. Satis dictumst. abi.
Agor. Abeo. Adu. Quaeso, di immortales, quin abis? Agor. Abeo.— Adu. Sapis.
Coll. St,
tace. Adu. quid est? Coll. Fores hae fecerunt magnum flagitium modo.
Adu. quid <id> est flagiti? Coll. Crepuerunt clare. Adu. Di te perduint.
pone nos recede. Coll. Fiat. Adu. Nos priores ibimus.
Coll. Faciunt scurrae quod consuerunt: pone sese homines locant.
Adu. Illic homo est, qui egreditur, leno. #C# Bonus est, nam similis malist.
iam nunc ego illi egredienti sanguinem exsugam procul.

III.III
Lycus Iam ego istuc reuortar, miles: conuiuas uolo
reperire nobis commodos, qui una sient;
interibi attulerint exta, atque eadem mulieres
iam ab re diuina credo apparebunt domi.
sed quid huc tantum hominum incedunt? ecquidnam adferunt?
et ille chlamydatus quisnam est, qui sequitur procul?
Adu. Aetoli ciues te salutamus, Lyce,
quamquam hanc salutem ferimus inuiti tibi.
Lyc. Fortunati omnes sitis, quod certo scio
nec fore nec fortunam id situram fieri.
Adu. Istic est thensaurus stultis in lingua situs,
ut quaestui habeant male loqui melioribus.
Lyc. Viam qui nescit, qua deueniat ad mare,
eum oportet amnem quaerere comitem sibi.
ego male loquendi uobis nesciui uiam:
nunc uos mihi amnes estis; uos certum est sequi:
si bene dicetis, uostra ripa uos sequar,
si male dicetis, uostro gradiar limite.
Adu. Malo bene facere tantundemst periculum
quantum bono male facere. Lyc.qui uero? Adu. Scies.
malo si quid bene facias, [id] beneficium interit;
bono si quid male facias, aetatem expetit.
Lyc. Facete dictum. sed quid istuc ad me attinet?
Adu.quia nos honoris tui causa ad te uenimus,
quamquam bene uolumus leniter lenonibus.
Lyc. #S# quid boni adportatis, habeo gratiam.
Adu. Boni de nostro tibi nec ferimus nec damus
neque pollicemur, neque adeo uolumus datum.
Lyc. Credo hercle uobis: ita uestra est benignitas.
sed quid nunc uoltis? Adu. Hunc chlamydatum quem uides,
ei Mars iratust. Coll. Capiti uestro istuc quidem.
Adu. Nunc hunc, Lyce, ad te diripiundum adducimus.
Coll. Cum praeda hic hodie incedet uenator domum:
canes compellunt in plagas lepide lupum.
Lyc.quis hic est? Adu. Nescimus nos quidem istum qui siet;
nisi dudum mane ut ad portum processimus,
atque istum e naui exeuntem oneraria
uidemus. adiit ad nos extemplo exiens;
salutat, respondemus. Coll. Mortalis malos,
ut ingrediuntur docte in sycophantiam.
Lyc. quid deinde? Adu. Sermonem ibi nobiscum copulat.
ait se peregrinum esse huius ignarum oppidi;
locum sibi uelle liberum praeberier,
ubi nequam faciat. nos hominem ad te adduximus.
tu si te di amant, agere tuam rem occasiost.
Lyc. Itane? Adu. ille est cupiens, aurum habet. Lyc. Praeda haec meast.
Adu. Potare, amare uolt. Lyc. Locum lepidum dabo.
Adu. At enim hic clam furtim esse uolt, ne quis sciat
neue arbiter sit. nam hic latro in Sparta fuit,
ut quidem ipse nobis dixit, apud regem Attalum;
inde huc aufugit, quoniam capitur oppidum.
Coll. Nimis lepide de latrone, de Sparta optume.
Lyc. Di deaeque uobis multa bona dent, quom mihi
et bene praecipitis et bonam praedam datis.
Adu. Immo ut ipse nobis dixit, quo accures magis,
trecentos nummos Philippos portat praesidi.
Lyc. Rex sum, si ego illum hodie ad me hominem adlexero.
Adu.quin hic quidem tuos est. Lyc. Opsecro hercle hortamini,
ut deuortatur ad me in hospitium optumum.
Adu. Neque nos hortari neque dehortari decet
hominem peregrinum: tuam rem tu ages, si sapis.
nos tibi palumbem ad aream usque adduximus:
nunc te illum meliust capere, si captum esse uis.
Coll. Iamne itis? quid quod uobis mandaui, hospites?
Adu. Cum illoc te meliust tuam rem, adulescens, loqui:
illic est ad istas res probus, quas quaeritas.
Coll. Videre equidem uos uellem, quom huic aurum darem.
Adu. Illinc procul nos istuc inspectabimus.
Coll. Bonam dedistis mihi operam. Lyc. It ad me lucrum.
Coll. Illud quidem quorsum asinus caedit calcibus.
Lyc. Blande hominem compellabo. hospes hospitem
salutat. saluom te aduenire gaudeo.
Coll. Multa tibi di dent bona, quom me saluom esse uis.
Lyc. Hospitium te aiunt quaeritare. Coll. Quaerito.
Lyc. Ita illi dixerunt, qui hinc a me abierunt modo,
te quaeritare a muscis. Coll. Minime gentium.
Lyc. quid ita? Coll.quia <a> muscis si mi hospitium quaererem,
adueniens irem in carcerem recta uia.
ego id quaero hospitium, ubi ego curer mollius,
quam regi Antiocho oculi curari solent.
Lyc. Edepol ne tibi illud possum festiuom dare,
siquidem potes esse te pati in lepido loco,
in lecto lepide strato lepidam mulierem
complexum contrectare. Coll. Is, leno, uiam.
Lyc. V.I tu Leucadio, Lesbio, Thasio, Chio,
uetustate uino edentulo aetatem inriges;
ibi ego te replebo usque unguentum geumatis,
quid multa uerba? faciam, ubi tu laueris,
ibi ut balneator faciat unguentariam.
sed haec latrocinantur, quae ego dixi, omnia.
Coll. quid ita? Lyc.quia aurum poscunt praesentarium.
Coll.quin hercle accipere tu non mauis quam ego dare.
Adu. quid si euocemus huc foras Agorastoclem,
ut ipsus testis sit sibi certissumus?
heus tu, qui furem captas, egredere ocius,
ut tute inspectes aurum lenoni dari.

III.IV
Agorastocles quid est? quid uoltis, testes? Adu. Specta ad dexteram.
tuos seruos aurum ipsi lenoni dabit.
Coll. Age, accipe hoc sis: hic sunt numerati aurei
trecenti nummi, qui uocantur Philippei.
hinc me procura; propere hosce apsumi uolo.
Lyc. Edepol fecisti prodigum promum tibi.
age, eamus intro. Coll. Te sequor. Lyc. Age, age, ambula,
ibi, quae reliqua, alia fabulabimur.
Coll. Eadem narrabo tibi res Spartiaticas.
L.quin sequere me ergo.—C. Abduc intro. addictum tenes.—
Agor. quid nunc mi auctores estis? Adu. Vt frugi sies.
Agor. quid si animus esse non sinit? Adu. Esto ut sinit.
Agor. Vidistis, leno quom aurum accepit? Adu. Vidimus.
Agor. Eum uos meum esse seruom scitis? Adu. Sciuimus.
Agor. Rem aduersus populi saepe leges? Adu. Sciuimus.
Agor. Em istaec uolo ergo uos commeminisse omnia,
mox quom ad praetorem usus ueniet. Adu. Meminimus.
Agor. quid si recenti re aedis pultem? Adu. Censeo.
Agor. #S# pultem, non recludet? Adu. Panem frangito.
Agor. #S# exierit leno, quid tum? hominem interrogem,
meus seruos ad eum ueneritne? Adu.quippini?
[Agor. Cum auri ducentis nummis Philippis? Adu.quippini?
Ag. Ibi extemplo leno errabit. Ad. Qua de re? Ag. Rogas?
quia centum nummis minus dicetur. Adu. Bene putas.
Agor. Alium censebit quaeritari. Adu. Scilicet.]
Agor. Extemplo denegabit. Adu. Iuratus quidem.
Ag. Homo furti sese adstringet. Ad. Hau dubium id quidemst.
Agor. Quantum quantum ad eum erit delatum. Adu.quippini?
Agor. Diespiter uos perduit. Adu. Te quippini?
Agor. Ibo et pultabo ianuam iam. Adu.quippini?
Agor. Tacendi tempus est, nam crepuerunt fores.
foras egrediri uideo lenonem Lycum.
adeste quaeso. Adu.quippini? † si uoles
operire capita, ne nos leno nouerit,
qui illi malae rei tantae fuimus inlices.

III.u
Lycus Suspendant omnes nunciam se haruspices,
quam ego illis posthac quod loquantur creduam,
qui in re diuina dudum dicebant mihi
malum damnumque maximum portendier:
is explicaui meam rem postilla lucro.
Agor. Saluos sis, leno. Lyc. Di te ament, Agorastocles.
Agor. Magis me benigne nunc salutas quam antidhac.
Lyc. Tranquillitas euenit, quasi naui in mari:
utquomque est uentus, exim uelum uortitur.
Agor. Valeant apud te quos uolo; atque haud te uolo.
Lyc. Valent ut postulatumst, uerum non tibi.
Agor. Mitte ad me, si audes, hodie Adelphasium tuam,
die festo celebri nobilique Aphrodisiis.
Lyc. Calidum prandisti prandium hodie? dic mihi.
Agor. quid iam? Lyc.quia os nunc frigefactas, quom rogas.
Agor. Hoc age sis, leno. seruom esse audiui meum
apud te. Lyc. Apud me? numquam factum reperies.
Agor. Mentire. nam ad te uenit aurumque attulit.
ita mihi renuntiatumst, quibus credo satis.
Lyc. Malus es, captatum me aduenis cum testibus.
tuorum apud me nemost nec quicquam tui.
Agor. Mementote illud, aduocati. Adu. Meminimus.
Lyc. Hahahae, iam teneo quid sit, perspexi modo.
hi qui illum dudum conciliauerunt mihi
peregrinum Spartanum, id nunc his cerebrum uritur,
me esse hos trecentos Philippos facturum lucri.
nunc hunc inimicum quia esse sciuerunt mihi,
eum adlegarunt, suom qui seruom diceret
cum auro esse apud me; compositast fallacia,
ut eo me priuent atque inter se diuidant.
lupo agnum eripere postulant. nugas agunt.
Agor. Negasne apud te esse aurum, nec seruom meum?
Lyc. Nego: et negando, si quid refert, rauio.
Adu. Periisti, leno. nam istest huius uilicus
quem tibi nos esse Spartiatam diximus,
qui ad te trecentos Philippeos modo detulit.
idque in istoc adeo aurum inest marsuppio.
Lyc. Vae uostrae aetati. Adu. Id quidem <in> mundo est tuae.
Agor. Age omitte actutum, furcifer, marsuppium:
manifesto fur es mihi. quaeso hercle, operam date,
dum me uideatis seruom ab hoc abducere.—
Lyc. Nunc pol ego perii certo, haud arbitrario.
consulto hoc factum est, mihi ut insidiae fierent.
sed quid ego dubito fugere hinc in malam crucem,
prius quam hinc optorto collo ad praetorem trahor?
eheu, quom ego habui hariolos haruspices;
qui si quid bene promittunt, perspisso euenit,
id quod mali promittunt, praesentarium est.
nunc ibo, amicos consulam, quo me modo
suspendere aequom censeant potissimum.—

III.ui
Agorastocles Age tu progredere, ut [testes] uideant te ire istinc foras.
estne hic meus seruos? Collybiscus Sum hercle uero, Agorastocles.
Agor. quid nunc, sceleste leno? Adu.quicum litigas
apscessit. Agor. V.Inam hinc abierit malam crucem.
Adu. Ita nos uelle aequom est. Agor. Cras subscribam homini dicam.
Coll. Numquid me? Agor. Apscedas, sumas ornatum tuom.
Coll. Non sum nequiquam miles factus; paululum
praedae intus feci: dum lenonis familia
dormitat, extis sum satur factus probe.
abscedam hinc intro.—Agor. Factum a uobis comiter.
bonam dedistis, aduocati, operam mihi.
cras mane, quaeso, in comitio estote obuiam.
tu sequere me intro. uos ualete.—Adu. Et tu uale.
iniuriam illic insignite postulat:
nostro seruire nos sibi censet cibo.
uerum ita sunt * isti nostri diuites:
si quid bene facias, leuior pluma est gratia,
si quid peccatumst, plumbeas iras gerunt.
domos abeamus nostras, sultis, nunciam,
quando id, quoi rei operam dedimus, impetrauimus,
ut perderemus corruptorem ciuium.—

IV.I
Milphio Exspecto quo pacto meae techinae processurae sient.
studeo hunc lenonem perdere, qui meum erum miserum macerat,
is me autem porro uerberat, incursat pugnis, calcibus:
seruire amanti miseria est, praesertim qui quod amat caret.
attat, e fano recipere uideo se Syncerastum,
lenonis seruom; quid habeat sermonis auscultabo.

IV.II
Syncerastus Satis spectatum est, deos atque homines eius neglegere gratiam,
quoi homini erus est consimilis uelut ego habeo hunc huius modi.
neque periurior neque peior alter usquam est gentium,
quam erus meus est, neque tam luteus neque tam caeno conlitus.
ita me di ament, uel in lautumiis uel in pistrino mauelim
agere aetatem praepeditus latere forti ferreo,
quam apud lenonem hunc seruitutem colere. quid illuc est genus,
quae illic hominum corruptelae fiunt. di uostram fidem,
quoduis genus ibi hominum uideas, quasi Acheruntem ueneris,
equitem peditem, libertinum, furem an fugitiuom uelis,
uerberatum, uinctum, addictum: qui habet quod det, <ut>ut homo est,
omnia genera recipiuntur; itaque in totis aedibus
tenebrae latebrae, bibitur estur quasi in popina, hau secus.
ibi tu uideas litteratas fictiles epistulas,
pice signatas, nomina insunt cubitum longis litteris:
ita uinariorum habemus nostrae dilectum domi.
Mil. Omnia edepol mira sunt, nisi erus hunc heredem facit,
nam id quidem, illi, uti meditatur, uerba faciet mortuo.
et adire lubet hominem et autem nimis eum ausculto lubens.
Sync. Haec quom hic uideo fieri, crucior: pretiis emptos maxumis,
apud nos expeculiatos seruos fieri suis eris.
sed ad postremum nihil apparet: male partum male disperit.
Mil. Proinde habet orationem, quasi ipse sit frugi bonae,
qui ipsus hercle ignauiorem potis est facere Ignauiam.
Sync. Nunc domum haec ab aede Veneris refero uasa, ubi hostiis
erus nequiuit propitiare Venerem suo festo die.
Mil. Lepidam Venerem. Sync. Nam meretrices nostrae primis hostiis
Venerem placauere extemplo. Mil. O lepidam Venerem denuo.
Sync. Nunc domum ibo. Mil. Heus, Synceraste. Sync. Syncerastum qui uocat?
#M# tuos amicus. #S# haud amice facis, qui cum onere offers moram.
Mil. At ob hanc moram tibi reddam operam ubi uoles, ubi iusseris.
habe rem pactam. #S# si futurumst, do tibi operam hanc. #M# Quo modo?
Sync. Vt enim ubi mihi uapulandum sit, tu corium sufferas.
apage, nescio quid uiri sis. Mil. Malus sum. Sync. Tibi sis. Mil. Te uolo.
Sync. At onus urget. Mil. At tu appone et respice ad me. Sync. Fecero,
quamquam haud otiumst. Mil. Saluos sis, Synceraste. Sync. O Milphio,
di omnes deaeque ament. Mil. Quemnam hominem? Sync. Nec te nec me, Milphio:
neque erum meum adeo. Mil. Quem ament igitur? Sync. Aliquem, dignus qui siet.
nam nostrorum nemo dignust. Mil. Lepide loquere. Sync. #M# decet.
Mil. quid agis? Sync. Facio quod manufesti moechi hau ferme solent.
Mil. quid id est? Sync. Refero uasa salua. Mil. Di te et tuom erum perduint.
Sync. #M# non perdent; illum ut perdant facere possum, si uelim,
meum erum ut perdant, ni mihi metuam, Milphio. Mil. quid id est? cedo.
Sync. Malus es? Mil. Malus sum. Sync. Male mihi est. Mil. Memora, num esse aliter decet?
quid est, quod male sit tibi, quoi domi sit quod edis quod ames adfatim,
neque triobolum ullum amicae das et ductas gratiis?
Sync. Diespiter me sic amabit, Mil. Vt quidem edepol dignus es.
Sync. Vt ego hanc familiam interire cupio. Mil. Adde operam, si cupis.
Sync. Sine pennis uolare hau facilest: meae alae pennas non habent.
Mil. Nolito edepol deuellisse: iam his duobus mensibus
uolucres tibi erunt tuae hirquinae. #S# i in malam rem. #M# i tu atque erus.
Sync. Verum. enim qui homo eum norit, norit. cito homo peruorti potest.
Mil. quid iam? Sync. Quasi tu tacitum habere quicquam potis sis. Mil. Rectius
tacitas tibi res sistam quam quod dictum est mutae mulieri.
Sync. Animum inducam facile ut tibi istuc credam, ni te nouerim.
Mil. Crede audacter meo periclo. Sync. Male credam, et credam tamen.
Mil. Scin tu erum tuom meo ero esse inimicum capitalem? Sync. Scio.
Mil. Propter amorem—Sync. Omnem operam perdis. Mil. quid iam? Sync.quia doctum doces.
Mil. quid ergo dubitas quin lubenter tuo ero meus quid possiet
facere faciat male, eius merito? tum autem si quid tu adiuuas,
eo facilius facere poterit. Sync. At ego hoc metuo, Milphio.
#M# quid est quod metuas? #S# dum ero insidias paritem, ne me perduim.
si erus meus me esse elocutum quoiquam mortali sciat,
continuo is me ex Syncerasto Crurifragium fecerit.
Mil. Numquam edepol mortalis quisquam fiet e me certior,
nisi ero meo uni indicasso, atque ei quoque ut ne enuntiet
id esse facinus ex ted ortum. Sync. Male credam, et credam tamen.
sed hoc tu tecum tacitum habeto. Mil. Fide non melius creditur.
loquere (locus occasioque est) libere: hic soli sumus.
Sy. Erus si tuos uolt facere frugem, meum erum perdet. Mi.qui id potest?
Sync. Facile. Mil. Fac ergo id facile noscam ego, ut ille possit noscere.
S.quia Adelphasium, quam erus deamat tuos, ingenuast. #M# Quo modo?
Sync. Eodem quo soror illius altera Anterastilis.
Mil. Cedo qui id credam. Sync.quia illas emit in Anactorio paruolas
de praedone Siculo. Mil. Quanti? Sync. Duodeuiginti minis,
duas illas et Giddenenem nutricem earum tertiam.
et ille qui eas uendebat dixit se furtiuas uendere:
ingenuas Carthagine aibat esse. Mil. Di uostram fidem,
nimium lepidum memoras facinus. nam erus meus Agorastocles
ibidem gnatust, inde surptus fere sexennis, postibi
qui eum surrupuit huc deuexit meoque ero eum hic uendidit.
is in diuitias homo adoptauit hunc, quom diem obiit suom.
Sync. Omnia memoras quo id facilius fiat: manu eas adserat
suas popularis liberali causa. Mil. Tacitus tace modo.
Sync. Profecto ad incitas lenonem rediget, si eas abduxerit.
Mil.quin prius disperibit faxo, quam unam calcem ciuerit.
ita paratumst. Sync. Ita di faxint, ne apud lenonem hunc seruiam.
Mil. Hercle qui meus conlibertus faxo eris, si di uolent.
Sync. Ita di faxint. numquid aliud me morare, Milphio?
Mil. Valeas beneque ut tibi sit. Sync. Pol istuc tibi et tuost ero in manu.
uale et haec cura clanculum ut sint dicta. Mil. Non dictumst. uale.
#S# At enim nihil est, nisi dum calet hoc agitur. #M# lepidu's, quom mones.
et ita hoc fiet. Sync. Proba materies data est, si probum adhibes fabrum.
Mil. Potin ut taceas? Sync. Taceo atque abeo.—Mil. Mihi commoditatem creas.
illic hinc abiit. di immortales meum erum seruatum uolunt
et hunc disperditum lenonem: tantum eum instat exiti.
satine prius quam unumst iniectum telum, iam instat alterum?
ibo intro, haec ut meo ero memorem. nam huc si ante aedes euocem,
quae audiuistis modo, nunc si eadem hic iterum iterem, inscitiast.
[ero] uni potius intus ero odio, quam hic sim uobis omnibus.—
[di immortales, quanta turba, quanta aduentat calamitas
hodie ad hunc lenonem. sed ego nunc est cum me commoror.
ita negotium institutumst, non datur cessatio;
nam et hoc docte consulendum, quod modo concreditumst,
et illud autem inseruiendumst consilium uernaculum.
remora si sit, qui malam rem mihi det merito fecerit.
nunc intro ibo: dum erus adueniat a foro, opperiar domi.—]

V.I
Hanno Yth alonim ualonuth sicorathi symacom syth
chy mlachthi in ythmum ysthyalm ych-ibarcu mysehi
li pho caneth yth bynuthi uad edin byn ui
bymarob syllohom alonim ubymysyrthohom
byth limmoth ynnocho thuulech-antidamas chon
ys sidobrim chi fel yth chyl is chon chen liful
yth binim ys dybur ch-innocho-tnu agorastocles
yth emanethi hy chirs aelichot sithi nasot
bynu yid ch-illuch ily gubulim lasibithim
bodi aly thera ynnynu yslym min cho-th iusim
Ythalonimualoniuthsicorathiịsthymhimịhymacomsyth
combaẹpumamitalmeṭloṭiambẹat
iulecantheconaalonịmbalumbar dechor
baṭs . . . . hunesobinesubịcsịllimbalịm
esseantidamossonalẹmuedubertefet
dọnobun.ḥunẹccilthumucommucroluful
altanịmauosdubẹrithemḥuarcharistolem
sitṭeṣedanecnasotersahelicot
alemusdubertịṃụrmuc̣ọpsuistiti
aoccaaneclicṭorboḍesiụssilimlimmịmc̣ọlus
deos deasque ueneror, qui hanc urbem colunt,
ut quod de mea re huc ueni rite uenerim,
measque hic ut gnatas et mei fratris filium
reperire me siritis, di uostram fidem.
[quae mihi surruptae sunt et fratris filium.]
sed hic mihi antehac hospes Antidamas fuit;
eum fecisse aiunt, sibi quod faciundum fuit.
eius filium esse hic praedicant Agorastoclem:
ad eum hospitalem hanc tesseram mecum fero;
is in hisce habitare monstratust regionibus.
hos percontabor qui hinc egrediuntur foras.

V.II
Agorastocles Ain tu tibi dixe Syncerastum, Milphio,
eas esse ingenuas ambas surrupticias
Charthaginiensis? Milphio Aio, et, si frugi esse uis,
eas liberali iam adseres causa manu.
nam tuom flagitiumst tuas te popularis pati
seruire ante oculos, domi quae fuerint liberae.
Han. Pro di immortales, opsecro uostram fidem,
quam orationem hanc aures dulcem deuorant.
creta est profecto horum hominum oratio,
ut mi apsterserunt omnem sorditudinem.
Agor. #S# ad eam rem testis habeam, faciam quod iubes.
Mil. quid tu mihi testis? quin tu insistis fortiter?
aliqua Fortuna fuerit adiutrix tibi.
Agor. Incipere multost quam impetrare facilius.
Mil. Sed quae illaec auis est, quae huc cum tunicis aduenit?
numnam in balineis circumductust pallio?
Agor. Facies quidem edepol Punicast. Mil. Guggast homo.
seruos quidem edepol ueteres antiquosque habet.
Agor.qui scis? Mil. Viden homines sarcinatos consequi?
† atque ut opinor digitos in manibus non habent.
Agor. quid iam? Mil.quia incedunt cum anulatis auribus.
Han. Adibo hosce atque appellabo Punice.
si respondebunt, Punice pergam loqui;
si non, tum ad horum mores linguam uertero.
Mil. quid ais tu? ecquid commeministi Punice?
Agor. Nihil edepol. nam qui scire potui, dic mihi,
qui illim sexennis perierim Carthagine?
Han. Pro di immortales, plurumi ad illum modum
periere pueri liberi Carthagine.
Mil. quid ais tu? Agor. quid uis? Mil. Vin appellem hunc Punice?
Agor. An scis? Mil. Nullus me est hodie Poenus Poenior.
Agor. Adi atque appella, quid uelit, quid uenerit,
qui sit, quoiatis, unde sit: ne parseris.
Mil. Auo. quoiates estis aut quo ex oppido?
Han. Anno byn mytthymballe udradait annech.
Agor. quid ait? Mil. Hannonem se esse ait Carthagine,
Carthaginiensis Mytthumbalis filium.
Han. Auo. Mil. Salutat. Han. Donni. Mil. Doni uolt tibi
dare hic nescio quid. audin pollicitarier?
Agor. Saluta hunc rursus Punice uerbis meis.
Mil. Auo donni inquit hic tibi uerbis suis.
Han. #M# har bocca. Mil. Istuc tibi sit potius quam mihi.
Agor. quid ait? Mil. Miseram esse praedicat buccam sibi.
fortasse medicos nos esse arbitrarier.
Agor. #S# <ita> est, nega esse; nolo ego errare hospitem.
Mil. Audin tu? Han. Rufeyn nyccho issam. Agor. Sic uolo
profecto uera cuncta huic expedirier.
roga numquid opus sit. Mil. Tu qui zonam non habes,
quid in hanc uenistis urbem aut quid quaeritis?
H. Muphursa. A. quid ait? H. Miuulec hianna. A. quid uenit?
Mil. Non audis? mures Africanos praedicat
in pompam ludis dare se uelle aedilibus.
Han. Lech lachanna nilimniichto. Agor. quid nunc ait?
Mil. Ligulas, canalis ait se aduexisse et nuces:
nunc orat, operam ut des sibi, ut ea ueneant.
Agor. Mercator credo est. Han. Assam. Mil. Aruinam quidem.
Han. Palu mirga detha. Agor. Milphio, quid nunc ait?
Mil. Palas uendundas sibi ait et mergas datas,
ad messim credo, nisi quid tu aliud sapis.
[ut hortum fodiat atque ut frumentum metat.]
Agor. quid istuc ad me? Mil. Certiorem te esse uolt,
ne quid clam furtim se accepisse censeas.
Han. Mufonnim siccoratim. Mil. Hem, caue sis feceris
quod hic te orat. Agor. quid ait aut quid orat? expedi.
Mil. Sub cratim ut iubeas se supponi atque eo
lapides imponi multos, ut sese neces.
Han. Gunebbal samem lyryla. Agor. Narra, quid est?
quid ait? Mil. Non hercle nunc quidem quicquam scio.
Hann. At ut scias, nunc dehinc latine iam loquar.
seruom hercle te esse oportet et nequam et malum,
hominem peregrinum atque aduenam qui inrideas.
Mil. At hercle te hominem et sycophantam et subdolum,
qui huc aduenisti nos captatum, migdilix,
bisulci lingua quasi proserpens bestia.
Agor. Maledicta hinc aufer, linguam compescas face.
maledicere huic tu temperabis, si sapis.
meis consanguineis nolo te iniuste loqui.
Carthagini ego sum gnatus, ut tu sis sciens.
Han. O mi popularis, salue. Agor. Et tu edepol, quisquis es.
et si quid opus est, quaeso, dic atque impera
popularitatis causa. Han. Habeo gratiam.
[uerum ego hic hospitium habeo: Antidamae filium
quaero (commostra si nouisti) Agorastoclem.]
sed ecquem adulescentem tu hic nouisti Agorastoclem?
Agor. Siquidem antidamai quaeris adoptaticium,
ego sum ipsus quem tu quaeris. Han. Hem, quid ego audio?
Agor. Antidamae gnatum me esse. Han. #S# itast, tesseram
conferre si uis hospitalem, eccam attuli.
Agor. Agedum huc ostende. est par probe, quam habeo domi.
Han. O mi hospes, salue multum. nam mihi tuos pater
patritus † ergo hospes Antidamas fuit.
haec mi hospitalis tessera cum illo fuit.
Agor. Ergo hic apud me hospitium tibi praebebitur.
nam haud repudio hospitium neque Carthaginem,
unde sum oriundus. Han. Di dent tibi omnes quae uelis.
quid ais? qui potuit fieri, ut Carthagini
gnatus sis? hic autem habuisti Aetolum patrem.
Agor. Surruptus sum illinc. hic me Antidama hospes tuos
emit, et is me sibi adoptauit filium.
Han. Demarcho item ipse fuit adoptaticius.
sed mitto de illoc, ad te redeo. dic mihi,
ecquid meministi tuom parentum nomina,
patris atque matris? Agor. Memini. Han. Memoradum mihi,
si noui forte aut si sunt cognati mihi.
Agor. Ampsigura mater mihi fuit, Iahon pater.
Han. Patrem atque matrem uiuerent uellem tibi.
Agor. An mortui sunt? Han. Factum, quod aegre tuli. †
nam mihi sobrina Ampsigura tua mater fuit;
pater tuos, is erat frater patruelis meus,
et is me heredem fecit, quom suom obiit diem,
quo me priuatum aegre patior mortuo.
sed si ita est, ut tu sis Iahonis filius,
signum esse oportet in manu laeua tibi,
ludenti puero quod memordit simia.
ostende, inspiciam. <Agor. Em ostendo.> Han. Aperi. audi atque ades:
* * *
Agor. #M# patrue, salue. Han. et tu salue, Agorastocles.
iterum mihi gnatus uideor, quom te repperi.
Mil. Pol istam rem uobis bene euenisse gaudeo.
sed te moneri num neuis? Han. Sane uolo.
Mil. Paterna oportet filio reddi bona.
aequomst habere hunc bona quae possedit pater.
Han. Haud postulo aliter: restituentur omnia;
suam sibi rem saluam sistam, si illo aduenerit.
Mil. Facito sis reddas, etsi hic habitabit, tamen.
Han.quin mea quoque iste habebit, si quid me fuat.
Mil. Festiuom facinus uenit mi in mentem modo.
Han. quid id est? Mil. Tua opus est opera. Han. Dic mihi quid lubet:
profecto uteris, ut uoles, operam meam.
quid est negoti? Mil. Potin tu fieri subdolus?
Han. Inimico possum, amico insipientia est.
Mil. Inimicus hercle est huius. Han. Male faxim lubens.
Mil. Amat ab lenone hic. Han. Facere sapienter puto.
Mil. Leno hic habitat uicinus. Han. Male faxim lubens.
Mil. Ei duae puellae sunt meretrices seruolae
sorores: earum hic alteram efflictim perit,
neque eam incestauit umquam. Han. Acerba amatiost.
Mil. Hunc leno ludificatur. Han. Suom quaestum colit.
Mil. Hic illi malam rem dare uolt. Han. Frugist, si id facit.
Mil. Nunc hoc consilium capio et hanc fabricam apparo,
ut te allegemus, filias dicas tuas
surruptasque esse paruolas Carthagine *
manu liberali causa ambas adseras,
quasi filiae tuae sint. iamne intellegis?
Han. Intellego hercle. nam mihi item gnatae duae
cum nutrice una sunt surruptae paruolae.
Mil. Lepide hercle adsimulas. iam in principio id mihi placet.
Han. Pol magis quam uellem. Mil. Eu hercle mortalem catum,
* malum crudumque, estolidum et subdolum.
ut adflet, quo illud gestu faciat facilius.
me quoque dolis iam superat architectonem.
Han. Sed earum nutrix qua sit facie, mi expedi.
Mil. Statura hau magna, corpore aquilost. Han. Ipsa east.
Mil. Specie uenusta, ore atque oculis pernigris.
Han. Formam quidem hercle uerbis depinxti probe.
Mil. Vin eam uidere? Han. Filias malo meas.
sed i atque euoca illam; si eae meae sunt filiae,
si illarum est nutrix, me continuo nouerit.
Mil. Heus, ecquis hic est? nuntiate ut prodeat
foras Giddeneni. est qui illam conuentam esse uolt.

V.III
Giddenesquis pultat? Mil.qui te proximust. Gidd. quid uis? Mil. Eho,
nouistin tu illunc tunicatum hominem qui siet?
Gidd. Nam quem ego aspicio? pro supreme Iuppiter,
erus meus hic quidem est, mearum alumnarum pater,
Hanno Carthaginiensis. Mil. Ecce autem mala.
[praestrigiator hic quidem Poenus probust,
perduxit omnis ad suam sententiam.]
Gidd. O mi ere, salue, Hanno, insperatissume
mihi tuisque filiis, salue atque—eho,
mirari noli neque me contemplarier.
cognoscin Giddenenem ancillam tuam?
Han. Noui. sed ubi sunt meae gnatae? id scire expeto.
Gidd. Apud aedem Veneris. Han. quid ibi faciunt? dic mihi.
Gidd. Aphrodisia hodie Veneris est festus dies:
oratum ierunt deam, ut sibi esset propitia.
Mil. Pol satis scio, impetrarunt, quando hic hic adest.
Agor. Eho an huius sunt illae filiae? Gidd. Ita ut praedicas.
tua pietas nobis plane auxilio fuit,
quom huc aduenisti hodie in ipso tempore;
namque hodie earum mutarentur nomina
facerentque indignum genere quaestum corpore.
Puer Auamma illi. Gidd. Hauon bane silli in mustine.
Gidd. Mepstaetemes tas dum et alanna cestimim.
Agor. quid illi locuti sunt inter se? dic mihi.
Han. Matrem hic salutat suam, haec autem hunc filium.
tace atque parce muliebri supellectili.
Agor. Quae east supellex? Han. Clarus clamor. Agor. Sine modo.
Han. Tu abduc hosce intro; et una nutricem simul
iube hanc abire hinc ad te. Agor. Fac quod imperat.
Mil. Sed quis illas tibi monstrabit? Agor. Ego doctissume.
Mil. Abeo igitur. Agor. Facias modo quam memores mauelim.
patruo aduenienti cena curetur uolo.
Mil. Lachanna uos, quos ego iam detrudam ad molas,
inde porro ad puteum atque ad robustum codicem.
ego faxo hospitium hoc leniter laudabitis.—
Agor. Audin tu, patrue? dico, ne dictum neges:
tuam mihi maiorem filiam despondeas.
Han. Pactam rem habeto. Agor. Spondesne igitur? Han. Spondeo.
Agor. #M# patrue, salue. nam nunc es plane meus.
nunc demum ego cum illa fabulabor libere.
nunc, patrue, si uis tuas uidere filias,
me sequere. Han. Iamdudum equidem cupio, et te sequor.
[Agor. quid si eamus illis obuiam? Han. At ne interuias
praeterbitamus metuo. magne Iuppiter,
restitue certas mi ex incertis nunc opes.
Agor. † Ego quidem meos amores mecum confido fore.]
sed eccas uideo ipsas. Han. Haecine meae sunt filiae?
quantae e quantillis iam sunt factae. Agor. Scin quid est?
tragicae sunt: in calones sustolli solent.
[Mil. Opino hercle hodie, quod ego dixi per iocum,
id euenturum esse et seuerum et serium,
ut haec inueniantur hodie esse huius filiae.
Agor. Pol istuc quidem iam certum est. tu istos, Milphio,
abduce intro. nos hasce hic praestolabimur.]

V.IV
Adelphasium Fuit hodie operae pretium cuiuis qui amabilitati animum adiceret,
oculis epulas dare, delubrum qui hodie ornatum eo uisere uenit.
deamaui ecastor illi hodie lepidissima munera meretricum,
digna dea uenustissima Venere, neque contempsi eius opes hodie.
tanta ibi copia uenustatum aderat, in suo quique loco sita munde.
aras tus, murrinus, omnis odor
complebat. haud sordere uisust
festus dies, Venus, nec tuom fanum:
tantus ibi clientarum erat numerus,
quae ad Calydoniam uenerant Venerem.
Anterastilis Certo enim, quod quidem ad nos duas
attinuit, praepotentes pulchre
pacisque potentes, soror, fuimus,
neque ab iuuentute inibi inridiculo
habitae, quod pol,
soror, ceteris omnibus factumst.
Ad. Malim istuc aliis uideatur, quam uti tu te, soror, conlaudes.
#ANT# spero equidem. Ad. Et pol ego, quom, ingeniis quibus sumus atque aliae, gnosco;
eo sumus gnatae genere, ut deceat nos esse a culpa castas.
Han. Iuppiter, qui genus colis alisque hominum, per quem uiuimus uitalem aeuom,
quem penes spes uitae sunt hominum omnium, da diem hunc sospitem quaeso,
† rebus meis agundis, ut quibus annos multos carui quasque <e> patria
perdidi paruas † redde is libertatem, inuictae praemium ut esse sciam pietati.
Agor. Omnia faciet Iuppiter faxo,
nam mi est obnoxius et me
metuit. Han. Tace quaeso.
Agor. Ne lacruma, patrue.
#ANT# Vt uolup est homini, mea soror, si quod agit cluet uictoria;
sicut nos hodie inter alias praestitimus pulchritudine.
Ad. Stulta, soror, magis es quam uolo. an tu eo pulchra uidere, obsecro,
si tibi illi non os oblitumst fuligine?
Agor. O patrue, o patrue mi. Han. quid est,
fratris mei gnate, gnate, quid uis? expedi.
Agor. At enim hoc uolo agas. Han. At enim ago istuc.
Agor. <O> patrue mi patruissime.
Han. quid est? Agor. est lepida et lauta. ut sapit.
Han. Ingenium patris habet quod sapit.
Ag. Quae res? iam diu edepol sapientiam tuam haec quidem abusast.
nunc hinc sapit, hinc sentit, quidquid sapit, ex meo amore.
Ad. Non eo genere sumus prognatae, tam etsi sumus seruae, soror,
ut deceat nos facere quicquam quod homo quisquam inrideat.
multa mulierum sunt uitia, sed hoc e multis maxumumst,
quom sibi nimis placent minusque addunt operam, uti placeant uiris.
#ANT# nimiae uoluptatist quod in extis nostris portentumst, soror,
quodque haruspex de ambabus dixit. Agor. Velim de me aliquid dixerit.
#ANT# nos fore inuito domino nostro diebus paucis liberas.
id ego nisi quid di aut parentes faxint, qui sperem hau scio.
Agor. Mea fiducia hercle haruspex, patrue, his promisit, scio,
libertatem, quia me amare hanc scit. Ad. Soror, sequere hac. An. Sequor.
Han. Prius quam abitis, uos uolo ambas. nisi piget, consistite.
Ad.quis reuocat? Ag.qui bene uolt uobis facere. Ad. Facere occasiost.
sed quis homost? Ag. Amicus uobis. Ad.qui quidem inimicus non siet.
Ag. Bonus est hic homo, mea uoluptas. Ad. Pol istum malim quam malum.
Agor. Siquidem amicitiast habenda, cum hoc habendast. Ad. Hau precor.
Agor. Multa bona uolt uobis facere. Ad. Bonus bonis bene feceris.
[Han. Gaudio ero uobis. Ad. At edepol nos uoluptati tibi.
Han. Libertatique. Ad. Istoc pretio tuas nos facile feceris.]
Agor. Patrue mi, ita me di amabunt, ut ego, si sim Iuppiter,
iam hercle ego illam uxorem ducam et Iunonem extrudam foras.
ut pudice uerba fecit, cogitate et commode,
ut modeste orationem praebuit. Han. Certo haec meast.
sed ut astu sum adgressus ad eas. Agor. Lepide hercle atque commode.
Han. Pergo etiam temptare? Agor. In pauca confer: sitiunt qui sedent.
Han. quid istic? quod faciundumst cur non agimus? in ius uos uoco.
Agor. Nunc, patrue, tu frugi bonae es. tene. uin ego hanc adprendam?
Ad. An patruos est, Agorastocles, tuos hic? Agor. Iam faxo scibis.
nunc pol ego te ulciscar probe, nam faxo—mea eris sponsa.
Han. Ite in ius, ne moramini. antestare me atque duce.
Agor. Ego te antestabor, postea hanc amabo atque amplexabor.
sed illud quidem uolui dicere—immo hercle dixi quod uolebam.
Han. Moramini. in ius uos uoco, nisi honestiust prehendi.
Ad. quid in ius uocas nos? quid tibi debemus? Agor. Dicet illi.
Ad. Etiam me meae latrant canes? Agor. At tu hercle adludiato:
dato mihi pro offa sauium, pro osse linguam obicito.
ita hanc canem faciam tibi oleo tranquilliorem.
Han. Ite si itis. Ad. quid nos fecimus tibi? Han. Fures estis ambae.
Ad. Nosne tibi? Han. Vos inquam. Agor. Atque ego scio. Ad. quid id furtist? Agor. Hunc rogato.
Han.quia annos multos filias meas celauistis clam me,
atque equidem ingenuas liberas summoque genere gnatas.
Ad. Numquam mecastor reperies tu istuc probrum penes nos.
Agor. Da pignus, ni nunc perieres, in sauium, uter utri det.
Ad. Nil tecum ago, apscede opsecro. Ag. Atque hercle mecum agendum est.
nam hic patruos meus est, pro hoc mihi patronus sim necesse est;
et praedicabo quo modo [uos] furta faciatis multa
quoque modo huius filias apud uos habeatis seruas,
quas uos ex patria liberas surruptas esse scitis.
Ad. V.I sunt eae? aut quas, opsecro? Ag. Satis iam sunt maceratae.
H. quid si eloquamur? Ag. Censeo hercle, patrue. Ad. Misera timeo,
quid hoc sit negoti, mea soror; ita stupida sine animo asto.
Han. Aduortite animum, mulieres. primum, si id fieri possit,
ne indigna indignis di darent, id ego euenire uellem;
nunc quod boni mihi di danunt, uobis uostraeque matri,
eas dis est aequom gratias nos agere sempiternas,
quom nostram pietatem adprobant decorantque di immortales.
uos meae estis ambae filiae et hic est cognatus uester,
huiusce fratris filius, Agorastocles. Ad. Amabo,
num hi falso oblectant gaudio nos? Agor. At ita me di seruent,
ut hic pater est uester. date manus. Ad. Salue, insperate nobis
pater, te complecti nos sine. Ant. Cupite atque exspectate
pater, salue. Ad. Ambae filiae sumus. Ant. Amplectamur ambae.
Agor.quis me amplectetur postea? Han. Nunc ego sum fotunatus,
multorum annorum miserias nunc hac uoluptate sedo.
Ad. Vix hoc uidemur credere. Han. Magis qui credatis dicam.
nam uostra nutrix † primum me cognouit. Ad. V.I ea, amabo, est?
Han. Apud hunc est. Agor. Quaeso, qui lubet tam diu tenere collum?
omitte saltem tu altera. nolo ego istuc. Ad. Enicas me.
* * *
prius quam tibi desponderit. Agor. Mitto. Ad. Sperate, salue.
Han. Condamus alter alterum ergo in neruom bracchialem.
quibus nunc in terra melius est? Agor. Eueniunt digna dignis.
Han. Tandem huic cupitum contigit. Ag. O Apella, o Zeuxis pictor,
cur numero estis mortui, hoc exemplo ut pingeretis?
nam alios pictores nil moror huius modi tractare exempla.
Han. Di deaeque omnes, uobis habeo merito magnas gratias,
quom hac me laetitia adfecistis tanta et tantis gaudiis,
ut meae gnatae ad me redirent in potestatem meam.
[Ad. #M# pater, tua pietas plane nobis auxilio fuit.
Agor. Patrue, facito in memoria habeas, tuam maiorem filiam
mihi te despondisse. Han. Memini. Agor. Et dotis quid promiseris.]

V.u
Antamonides #S# ego minam non ultus fuero probe, quam lenoni dedi,
tum profecto me sibi habento scurrae ludificatui.
is etiam me ad prandium ad se abduxit ignauissimus,
ipse abiit foras, me reliquit pro atriensi in aedibus,
ubi nec leno neque illae redeunt, nec quod edim quicquam datur.
pro maiore parte prandi pignus cepi, abii foras;
sic dedero: aere militari tetigero lenunculum.
nanctus est hominem, mina quem argenti circumduceret.
sed mea amica nunc mihi irato obuiam ueniat uelim:
iam pol ego illam pugnis totam faciam uti sit merulea,
ita replebo atritate, atrior multo ut siet,
quam Aegyptini, qui cortinam ludis per circum ferunt.
Anter. Tene sis me arte, mea uoluptas; male ego metuo miluos,
mala illa bestia est, ne forte me auferat pullum tuom.
Ad. Vt nequeo te satis complecti, mi pater. Antam. Ego me moror.
propemodum hoc opsonare prandium potero mihi.
sed quid hoc est? quid est? quid hoc est? quid ego uideo? quo modo?
quid hoc est conduplicationis? quae haec est congeminatio?
quis hic homo est cum tunicis longis quasi puer cauponius?
satin ego oculis cerno? estne illaec mea amica Anterastilis?
et ea est certo. iam pridem ego me sensi nihili pendier.
non pudet puellam amplexari baiolum in media uia?
iam hercle ego illum excruciandum totum carnufici dabo.
sane genus hoc mulierosumst tunicis demissiciis.
sed adire certum est hanc amatricem Africam.
heus tu, tibi dico, mulier, ecquid te pudet?
quid tibi negoti est autem cum istac? dic mihi.
Han. Adulescens, salue. Antam. Nolo, nihil ad te attinet.
quid tibi hanc digito tactio est? Han.quia mihi lubet.
#ANT# lubet? Han. Ita dico. Ant. Ligula, i in malam crucem.
tune hic amator audes esse, hallex uiri,
aut contrectare quod mares homines amant?
deglupta mena, sarrapis, sementium,
manstruca, halagora, sampsa, tum autem plenior
ali ulpicique quam Romani remiges.
Agor. Num tibi, adulescens, malae aut dentes pruriunt,
qui huic es molestus, an malam rem quaeritas?
Antam.quin adhibuisti, dum istaec loquere, tympanum?
nam te cinaedum esse arbitror magis quam uirum.
Agor. Scin quam cinaedus sum? ite istinc, serui, foras,
ecferte fustis. Antam. Heus tu, si quid per iocum
dixi, nolito in serium conuertere.
Anter.qui tibi lubido est, opsecro, Antamonides,
loqui inclementer nostro cognato et patri?
nam hic noster pater est; hic nos cognouit modo
et hunc sui fratris filium. Antam. Ita me Iuppiter
bene amet, bene factum. gaudeo et uolup est mihi,
si quid lenoni optigit magni mali.
[quomque e uirtute uobis fortuna optigit.
Anter. Credibile ecastor dicit. crede huic, mi pater.
Han. Credo. Agor. Et ego credo. sed eccum lenonem Lycum.]
Agor. Bonum uirum eccum uideo, se recipit domum;
〚Han.quis hic est? Agor. Vtrumuis est, uel leno uel Lycus.
in seruitute hic filias habuit tuas
et mi auri fur est. Han. Bellum hominem, quem noueris.〛
rapiamus in ius. Han. Minime. Ag. Quapropter? Han.quia
†iniuriarum multo induci satius est.

V.VI

Lycus Decipitur nemo, mea quidem sententia,
qui suis amicis narrat recte res suas;
nam omnibus amicis meis idem unum conuenit,
ut me suspendam, ne addicar Agorastocli.
Ag. Leno, eamus in ius. Lyc. Opsecro te, Agorastocles,
suspendere ut me liceat. Han. In ius te uoco.
Lyc. quid tibi mecum autem? Han.quia hasce aio liberas
ingenuasque esse filias ambas meas;
eae sunt surruptae cum nutrice paruolae.
Lyc. Iam pridem equidem istuc sciui, et miratus fui,
neminem uenire qui istas adsereret manu.
[meae quidem profecto non sunt. Antam. Leno, in ius eas.
Lyc. De prandio tu dicis. debetur, dabo.]
Ag. Duplum pro furto mi opus est. Lyc. Sume hinc quid lubet.
Han. Et mihi suppliciis multis. Lyc. Sume hinc quid lubet:
[Antam. Et mihi quidem mina argenti. Ly. Sume hinc quid lubet.]
collo rem soluam iam omnibus, quasi baiolus.
[Ag. Numquid recusas contra me? Lyc. Haud uerbum quidem.
Ag. Ite igitur intro, mulieres. sed patrue mi,
tuam, ut dixisti, mihi desponde filiam.
Han. Haud aliter ausim. Antam. Bene uale. Ag. Et tu bene uale.
Antam. Leno, arrabonem hoc pro mina mecum fero.—
Lyc. Perii hercle. Ag. Immo haud multo post, si in ius ueneris.
Lyc.quin egomet tibi me addico. quid praetore opust?
uerum obsecro te, ut liceat simplum soluere,
trecentos Philippos; credo conradi potest:
cras auctionem faciam. Ag. Tantisper quidem
ut sis apud me lignea in custodia.
Lyc. Fiat. Ag. Sequere intro, patrue mi, ut hunc festum diem
habeamus hilare, huius malo et nostro bono.
multum ualete. multa uerba fecimus;
malum postremo omne ad lenonem reccidit.
nunc, quod postremum est condimentum fabulae,
si placuit, plausum postulat comoedia.—]

V.VII
Agor. Quam rem agis, miles? qui lubet patruo meo
loqui inclementer? ne mirere, mulieres
quod eum secuntur: modo cognouit filias
suas esse hasce ambas. Lycus Hem, quod uerbum aures meas
tetigit? nunc perii. Antam. unde haec perierunt domo?
Ag. Carthaginienses sunt. Lyc. At ego sum perditus.
illuc ego metui semper, ne cognosceret
eas aliquis, quod nunc factumst. uae misero mihi,
periere, opinor, duodeuiginti minae,
qui hasce emi. Agor. Et tute ipse periisti, Lyce.
Han.quis hic est? Agor. Vtrumuis est, uel leno uel Lycus.
in seruitute hic filias habuit tuas,
et mi auri fur est. Han. Bellum hominem, quem noueris.
Antam. Leno, rapacem te esse semper credidi,
uerum etiam furacem qui norunt magis.
Lyc. Accedam. per ego tua te genua obsecro
et hunc, cognatum quem tuom esse intellego:
quando boni estis, ut bonos facere addecet
faciatis, uestro subueniatis supplici.
iam pridem equidem istas sciui esse liberas
et exspectabam, si qui eas assereret manu.
nam non meae sunt prosum. tum autem aurum tuom
reddam, quod apud me est, et iusiurandum dabo,
me malitiose nil fecisse, Agorastocles.
Agor. quid mihi par facere sit, ego mecum consulam.
omitte genua. Lyc. Mitto, si ita sententia est.
Antam. Heus tu leno. Lyc. quid lenonem uis inter negotium?
Antam. Vt minam mi argenti reddas, prius quam in neruom abducere.
Lyc. Di meliora faxint. Antam. Sic est: hodie cenabis toris.
aurum argentum collum, leno, tris res nunc debes simul.
Han. quid me <in> hac re facere deceat, egomet mecum cogito.
si uolo hunc ulcisci, litis sequar in alieno oppido,
quantum audiui ingenium et mores eius quo pacto sient.
Adelph. #M# pater, ne quid tibi cum istoc rei sit pessumo, obsecro.
Anter. Ausculta sorori. abi, diiunge inimicitias cum improbo.
Han. Hoc age sis, leno. quamquam ego te meruisse ut pereas scio,
non experiar tecum. Agor. Neque ego; si aurum mihi reddes meum,
leno, quando ex neruo emissu's—compingare in carcerem.
Lyc. Iamne autem ut soles? Antam. Ego, Poene, tibi me purgatum uolo.
si quid dixi iratus aduorsum animi tui sententiam,
id uti ignoscas quaeso; et quom istas inuenisti filias,
ita me di ament <ut> mihi uolup est. Han. Ignosco et credo tibi.
Antam. Leno, tu autem amicam mihi des facito aut [auri] mihi reddas minam.
Lyc. Vin tibicinam meam habere? Antam. Nil moror tibicinam;
nescias, utrum ei maiores buccaene an mammae sient.
Lyc. Dabo quae placeat. Antam. Cura. Lyc. Aurum cras ad te referam tuom.
Agor. Facito in memoria habeas. Lyc. Miles, sequere me.—Antam. Ego uero sequor.—
Agor. quid ais, patrue? quando hinc ire cogitas Carthaginem?
nam tecum mi una ire certum est. Han. V.I primum potero, ilico.
Agor. Dum auctionem facio, hic opus est aliquot ut maneas dies.
Han. Faciam ita ut uis. Agor. Age sis, eamus, nos curemus. plaudite.

PSEVDOLVS
PROLOGUS
exporgi meliust lumbos atque exsurgier:
Plautina longa fabula in scaenam uenit.

I.I
Pseudolus #S# ex te tacente fieri possem certior,
ere, quae miseriae te tam misere macerent,
duorum labori ego hominum parsissem lubens,
mei te rogandi et tis respondendi mihi;
nunc quoniam id fieri non potest, necessitas
me subigit ut te rogitem. responde mihi:
quid est quod tu exanimatus iam hos multos dies
gestas tabellas tecum, eas lacrumis lauis,
neque tui participem consili quemquam facis?
eloquere, ut quod ego nescio id tecum sciam.
Calidorus Misere miser sum, Pseudole. Ps. Id te Iuppiter
prohibessit. Cal. Nihil hoc Iouis ad iudicium attinet:
sub Veneris regno uapulo, non sub Iouis.
#PS# licet me id scire quid sit? nam tu me antidhac
supremum habuisti comitem consiliis tuis.
#CAL# idem animus nunc est. Ps. Face me certum quid tibist;
iuuabo aut re aut opera aut consilio bono.
#CAL# cape has tabellas, tute hinc narrato tibi
quae me miseria et cura contabefacit.
#PS# mos tibi geretur. sed quid hoc, quaeso? Cal. quid est?
#PS# Vt opinor, quaerunt litterae hae sibi liberos:
alia aliam scandit. Cal. Ludis iam ludo tuo?
#PS# has quidem pol credo nisi Sibulla legerit,
interpretari alium posse neminem.
#CAL# cur inclementer dicis lepidis litteris
lepidis tabellis lepida conscriptis manu?
#PS# an, opsecro hercle, habent quas gallinae manus?
nam has quidem gallina scripsit. Cal. Odiosus mihi es.
lege uel tabellas redde. Ps. Immo enim pellegam.
aduortito animum. Cal. Non adest. Ps. At tu cita.
#CAL# immo ego tacebo, tu istinc ex cera cita;
nam istic meus animus nunc est, non in pectore.
#PS# tuam amicam uideo, Calidore. Cal. V.I ea est, opsecro?
#PS# eccam in tabellis porrectam: in cera cubat.
#CAL# at te di deaeque quantumst—Ps. Seruassint quidem.
#CAL# Quasi solstitialis herba paulisper fui:
repente exortus sum, repentino occidi.
#PS# tace, dum tabellas pellego. Cal. Ergo quin legis?
#PS# 'Phoenicium Calidoro amatori suo
per ceram et lignum litterasque interpretes
salutem mittit et salutem abs te expetit,
lacrumans titubanti animo, corde et pectore.'
#CAL# perii, salutem nusquam inuenio, Pseudole,
quam illi remittam. Ps. Quam salutem? Cal. Argenteam.
#PS# pro lignean salute uis argenteam
remittere illi? uide sis quam tu rem geras.
#CAL# Recita modo: ex tabellis iam faxo scies
quam subito argento mi usus inuento siet.
#PS# 'Leno me peregre militi Macedonio
minis uiginti uendidit, uoluptas mea;
et prius quam hinc abiit, quindecim miles minas
dederat; nunc unae quinque remorantur minae.
ea causa miles hic reliquit symbolum,
expressam in cera ex anulo suam imaginem,
ut qui huc adferret eius similem symbolum,
cum eo simul me mitteret. ei rei dies
haec praestituta est, proxuma Dionysia.'
cras ea quidem sunt. Cal. Prope adest exitium mihi,
nisi quid mihi in te est auxili. Ps. Sine pellegam.
#CAL# sino, nam mihi uideor cum ea fabularier;
lege: dulce amarumque una nunc misces mihi.
#PS# 'Nunc nostri amores mores consuetudines,
[iocus ludus sermo suauisauiatio]
compressiones artae amantum corporum,
teneris labellis molles morsiunculae,
[nostrorum orgiorum—iunculae]
papillarum horridularum oppressiunculae,
harunc uoluptatum mi omnium atque itidem tibi
distractio discidium uastities uenit,
nisi quae mihi in test aut tibist in me salus.
haec quae ego sciui ut scires curaui omnia;
nunc ego te experiar quid ames, quid simules. uale.'
#CAL# est misere scriptum, Pseudole. Ps. O, miserrime.
#CAL# quin fles? Ps. Pumiceos oculos habeo: non queo
lacrumam exorare ut expuant unam modo.
#CAL# quid ita? Ps. Genus nostrum semper siccoculum fuit.
#CAL# nilne adiuuare me audes? Ps. quid faciam tibi?
#CAL# eheu. Ps. Eheu? id quidem hercle ne parsis: dabo.
#CAL# miser sum, argentum nusquam inuenio mutuom.
#PS# eheu. Cal. Neque intus nummus ullus est. Ps. Eheu.
#CAL# ille abducturus est mulierem cras. Ps. Eheu.
#CAL# istocine pacto me adiuuas? Ps. Do id quod mihi est;
nam is mihi thensaurus iugis in nostra est domo.
#CAL# actum est de me hodie. sed potes nunc mutuam
drachumam dare unam mihi, quam cras reddam tibi?
#PS# Vix hercle, opinor, si me opponam pignori.
sed quid ea drachuma facere uis? Cal. Restim uolo
mihi emere. Ps. Quam ob rem? Cal.qui me faciam pensilem.
certum est mihi ante tenebras tenebras persequi.
#PS# quis mi igitur drachumam reddet, si dedero tibi?
an tu te ea causa uis sciens suspendere
ut me defraudes, drachumam si dederim tibi?
#CAL# profecto nullo pacto possum uiuere,
si illa a me abalienatur atque abducitur.
#PS# quid fles, cucule? uiues. Cal. quid ego ni fleam,
quoi nec paratus nummus argenti siet
neque libellai spes sit usquam gentium?
#PS# Vt litterarum ego harum sermonem audio,
nisi tu illi lacrumis fleueris argenteis,
quod tu istis lacrumis te probare postulas,
non pluris refert quam si imbrem in cribrum geras.
uerum ego te amantem, ne paue, non deseram.
spero alicunde hodie me bona opera aut hac mea
tibi inuenturum esse auxilium argentarium.
atque id futurum unde unde dicam nescio,
nisi quia futurum est: ita supercilium salit.
#CAL# V.Inam quae dicis dictis facta suppetant.
#PS# scis tu quidem hercle, mea si commoui sacra,
quo pacto et quantas soleam turbellas dare.
#CAL# in te nunc omnes spes sunt aetati meae.
#PS# satin est, si hanc hodie mulierem efficio tibi
tua ut sit, aut si tibi do uiginti minas?
#CAL# satis, si futurumst. Ps. Roga me uiginti minas,
ut me effecturum tibi quod promisi scias.
roga, opsecro hercle. gestio promittere.
#CAL# dabisne argenti mi hodie uiginti minas?
#PS# dabo. molestus nunciam ne sis mihi.
atque hoc, ne dictum tibi neges, dico prius:
si neminem alium potero, tuom tangam patrem.
#CAL# di te mihi semper seruent. uerum, si potest,
pietatis causa—uel etiam matrem quoque.
#PS# de istac re in oculum utrumuis conquiescito.
#CAL# oculum anne in aurem? Ps. At hoc peruolgatumst minus.
nunc, ne quis dictum sibi neget, dico omnibus
pube praesenti in contione: omni poplo,
omnibus amicis notisque edico meis,
in hunc diem a me ut caueant, ne credant mihi.
#CAL# st, tace opsecro hercle. Ps. quid negoti est? Cal. Ostium
lenonis crepuit. Ps. Crura mauellem modo.
#CAL# atque ipse egreditur intus, periuri caput.

I.II
Ballio Exite, agite exite, ignaui, male habiti et male conciliati,
quorum numquam quicquam quoiquam uenit in mentem ut recte faciant,
quibus, nisi ad hoc exemplum experior, non potest usura usurpari.
neque ego homines magis asinos numquam uidi, ita plagis costae callent:
quos quom ferias, tibi plus noceas; eo enim ingenio hi sunt flagritribae,
qui haec habent consilia, ubi data occasiost, rape clepe tene
harpaga bibe es fuge: hoc
est eorum opus, ut mauelis lupos apud ouis linquere,
quam hos domi custodes.
at faciem quom aspicias eorum, hau mali uidentur: opera fallunt.
nunc adeo hanc edictionem nisi animum aduortetis omnes,
nisi somnum socordiamque ex pectore oculisque exmouetis,
ita ego uestra latera loris faciam ut ualide uaria sint,
ut ne peristromata quidem aeque picta sint Campanica
neque Alexandrina beluata tonsilia tappetia.
atque heri iam edixeram omnibus dederamque eas prouincias,
uerum ita uos estis praediti callenti ingenio improbi,
officium uestrum ut uos malo cogatis commonerier;
nempe ita animati estis uos: uincitis duritia hoc atque me.
hoc sis uide, ut alias res agunt. hoc agite, hoc animum aduortite,
huc adhibete auris quae ego loquor, plagigera genera hominum.
numquam edepol uostrum durius tergum erit quam terginum hoc meum.
quid nunc? doletne? em sic datur, si quis erum seruos spernit.
adsistite omnes contra me et quae loquar aduortite animum.
tu qui urnam habes aquam ingere, face plenum ahenum sit coco.
te cum securi caudicali praeficio prouinciae.
Seruus At haec retunsast. Bal. Sine siet; itidem uos quoque estis plagis [omnes]:
numqui minus ea gratia tamen omnium opera utor?
tibi hoc praecipio ut niteant aedes. habes quod facias: propera, abi intro.
tu esto lectisterniator. tu argentum eluito, idem exstruito.
haec, quom ego a foro reuortar, facite ut offendam parata,
uorsa sparsa, tersa strata, lautaque unctaque omnia ut sint.
nam mi hodie natalis dies est, decet eum omnis uos concelebrare.
pernam callum glandium sumen facito in aqua iaceant. satin audis?
magnifice uolo me uiros summos accipere, ut mihi rem esse reantur.
intro abite atque haec cito celerate, ne mora quae sit, cocus cum ueniat;
ego eo in macellum, ut piscium quidquid ibist pretio praestinem.
i, puere, prae; ne quisquam pertundat cruminam cautiost.
uel opperire, est quod domi dicere paene fui oblitus.
auditin? uobis, mulieres, hanc habeo edictionem.
uos, quae in munditiis, mollitiis deliciisque aetatulam agitis,
uiris cum summis, inclutae amicae, nunc ego scibo atque hodie experiar,
quae capiti, quae uentri operam det, quae suae rei, quae somno studeat;
quam libertam fore mihi credam et quam uenalem, hodie experiar.
facite hodie ut mihi munera multa huc ab amatoribus conueniant.
nam nisi mihi penus annuos hodie † conuenit, cras populo prostituam uos.
natalem scitis mi esse diem hunc: ubi isti sunt quibus uos oculi estis,
quibus uitae, quibus deliciae estis, quibus sauia, mammia, mellillae?
maniplatim mihi munerigeruli facite ante aedis iam hic adsint.
cur ego uestem, aurum atque ea quibus est uobis usus, prahibeo? aut quid mi
domi nisi malum uestra operast hodie? improbae uini modo cupidae estis:
eo uos † uestros panticesque adeo madefactatis, quom ego sim hic siccus.
nunc adeo hoc factust optumum, ut nomine quemque appellem suo,
ne dictum esse actutum sibi quaepiam uostrarum mihi neget:
aduortite animum cunctae.
principio, Hedytium, tecum ago, quae amica es frumentariis,
quibus cunctis montes maxumi [acerui] frumenti sunt domi:
fac sis sit delatum huc mihi frumentum, hunc annum quod satis,
mi et familiae omni sit meae, atque adeo ut frumento afluam,
ut ciuitas nomen mihi commutet meque ut praedicet
lenone ex Ballione regem Iasonem.
#CAL# audin, furcifer quae loquitur? satin magnificus tibi uidetur?
Pseud. Pol iste, atque etiam malificus.
sed tace atque hanc rem gere.
#BAL# aeschrodora, tu quae amicos tibi habes lenonum aemulos
lanios, qui, item ut nos iurando, iure malo male quaerunt rem, audi:
nisi carnaria tria grauida tegoribus onere uberi hodie
mihi erunt, cras te quasi Dircam olim, ut memorant, duo gnati Iouis
deuinxere ad taurum, item ego te distringam ad carnarium;
id tibi profecto taurus fiet. Cal. Nimis sermone huius ira incendor.
#PS# huncine hic hominem pati
colere iuuentutem atticam?
ubi sunt, ubi latent quibus aetas integra est, qui amant a lenone?
quin conueniunt? quin una omnes peste hac populum hunc liberant?
sed nimium stultus, nimis fui
indoctus: illine audeant
id facere quibus ut seruiant
suos amor cogit?
[simul prohibet faciant aduersum eos quod nolunt]
#CAL# Vah tace. Ps. quid est?
#CAL# male morigeru's mihi, quom sermoni huius obsonas.
#PS# taceo. Cal. At taceas malo multo quam tacere dicas. Bal. Tu autem,
Xýstilis, fac ut animum aduortas, quoius amatores oliui
δύναμιν domi habent maxumam.
si mihi non iam huc culleis
oleum deportatum erit,
te ipsam culleo ego cras faciam ut deportere—in pergulam;
ibi tibi adeo lectus dabitur, ubi tu hau somnum capias, sed ubi
usque ad languorem—tenes
quo se haec tendant quae loquor.
ain, excetra tu? quae tibi amicos tot habes tam probe oleo onustos,
num quoipiam est hodie tua tuorum opera conseruorum
nitidiusculum caput? aut num ipse ego pulmento utor magis
unctiusculo? sed scio, tu oleum hau magni pendis, uino
te deuincis. sine modo,
reprehendam hercle ego cuncta una opera, nisi quidem hodie tu omnia
facis effecta haec ut loquor.
tu autem, quae pro capite argentum mihi iam iamque semper numeras,
ea pacisci modo scis, sed quod pacta es non scis soluere,
Phoenicium, tibi ego haec loquor, deliciae summatum uirum:
nisi hodie mi ex fundis tuorum amicorum omne huc penus adfertur,
cras Phoenicium poeniceo corio inuises pergulam.

I.III
#CAL# pseudole, non audis quae hic loquitur? Ps. Audio, ere, equidem atque animum aduorto.
#CAL# quid mi es auctor, huic ut mittam, ne amicam hic meam prostituat?
#PS# nil curassis, liquido es animo: ego pro me et pro te curabo.
iam diu ego huic bene et hic mihi uolumus, et amicitia est antiqua:
mittam hodie huic suo die natali malam rem magnam et maturam.
#CAL# quid opust? Ps. Potin aliam rem ut cures? Cal. At—Ps. Bat. Cal. Crucior. Ps. Cor dura.
#CAL# non possum. Ps. Fac possis. Call. Quonam pacto possim? Ps. Vince animum.
in rem quod sit praeuortaris quam in re aduorsa animo auscultes.
Ca. Nugae istaec sunt: non iucundumst nisi amans facit stulte. Ps. Pergin?
#CAL# o Pseudole mi, sine sim nihili,
mitte me sis. Ps. Sino, modo ego abeam.
#CAL# mane, mane, iam ut uoles med esse ita ero. Ps. Nunc tu sapis.
#BAL# Ít dies; ego mihi cesso.
i prae, puere. Cal. Heus, abit. quin reuocas?
#PS# quid properas? placide. Cal. at prius quam abeat.
#BAL# quid [hoc], malum, tam placide is, puere?
#PS# hodie nate, heus, hodie nate, tibi ego dico, heus, hodie nate,
redi et respice ad nos. tametsi occupatu's,
moramur. mane, em conloqui qui uolunt te.
#BAL# quid hoc est? quis est qui moram mi occupato
molestam optulit? Ps.qui tibi sospitalis
fuit. Bal. Mortuost qui fuit: qui sit usust.
#PS# nimis superbe. Bal. Nimis molestus. Cal. Reprehende hominem, adsequere. Bal. I puere.
#PS# occedamus hac obuiam. Bal. Iuppiter te
perdat, quisquis es. Ps. Te uolo. Bal. at uos ego ambos.
uorte hac te, puere. Ps. Non licet conloqui te?
#BAL# at mihi non lubet. Ps. Sin tuamst quippiam in rem?
#BAL# licetne, opsecro, bitere an non licet? Ps. Vah,
manta. Bal. Omitte. Cal. Ballio, audi. Bal. Surdus sum † profecto inanilogistae.
#CAL# dedi dum fuit. Bal. Non peto quod dedisti.
#CAL# dabo quando erit. Bal. Ducito quando habebis.
#CAL# eheu, quam ego malis perdidi modis
quod tibi detuli et quod dedi. Bal. Mortua
uerba re nunc facis; stultus es, rem actam agis.
#PS# nosce saltem hunc quis est. Bal. Iam diu scio
qui fuit: nunc qui sit ipsus sciat.
ambula tu. Ps. Potin ut semel modo,
Ballio, huc cum lucro respicias?
#BAL# Respiciam istoc pretio; nam si sacruficem summo Ioui
atque in manibus exta teneam, ut poriciam, interea loci
si lucri quid detur, potius rem diuinam deseram.
non potest pietati opsisti huic, utut res sunt ceterae.
#PS# deos quidem, quos maxume aequom est metuere, eos minimi facit.
#BAL# compellabo. salue multum, serue Athenis pessume.
#PS# di te deaeque ament uel huius arbitratu uel meo,
uel, si dignu's alio pacto, neque ament nec faciant bene.
#BAL# quid agitur, Calidore? Cal. Amatur atque egetur acriter.
#BAL# misereat, si familiam alere possim misericordia.
#PS# heia, scimus nos quidem te qualis sis; ne praedices.
sed scin quid nos uolumus? Bal. Pol ego propemodum: ut male sit mihi.
#PS# et id et hoc quod te reuocamus. quaeso animum aduorte. Bal. Audio.
atque in pauca, ut occupatus nunc sum, confer quid uelis.
#PS# hunc pudet, quod tibi promisit quaque id promisit die,
quia tibi minas uiginti pro amica etiam non dedit.
#BAL# nimio id quod pudet facilius fertur quam illud quod piget.
non dedisse istunc pudet: me quia non accepi piget.
#PS# at dabit, parabit: aliquot hos dies manta modo.
nam hic id metuit, ne illam uendas ob simultatem suam.
#BAL# fuit occasio, si uellet, iam pridem argentum ut daret.
#CAL# quid, si non habui? Bal. #S# amabas, inuenires mutuom,
ad danistam deuenires, adderes faenusculum,
surruperes patri. Ps. Surruperet hic patri, audacissume?
non periclumst ne quid recte monstres. Bal. Non lenoniumst.
#CAL# egon patri surrupere possim quicquam, tam cauto seni?
atque adeo, si facere possim, pietas prohibet. Bal. Audio.
pietatem ergo istam amplexator noctu pro Phoenicio.
sed cum pietatem te amori uideo tuo praeuortere,
omnes <homines> tibi patres sunt? nullus est tibi quem roges
mutuom argentum? Cal.quin nomen quoque iam interiit mutuom.
#PS# heus tu, postquam hercle isti a mensa surgunt satis poti uiri,
qui suom repetunt, alienum reddunt nato nemini,
postilla omnes cautiores sunt, ne credant alteri.
#CAL# nimis miser sum, nummum nusquam reperire argenti queo;
ita miser et amore pereo et inopia argentaria.
#BAL# eme die caeca hercle oliuom, id uendito oculata die:
iam hercle uel ducentae fieri possunt praesentes minae.
#CAL# perii, annorum lex me perdit quinauicenaria.
metuont credere omnes. Bal. Eadem est mihi lex: metuo credere.
#PS# credere autem? eho an paenitet te, quanto hic fuerit usui?
#BAL# non est usu quisquam amator nisi qui perpetuat data;
det, det usque: quando nil sit, simul amare desinat.
#CAL# nilne te miseret? Bal. Inanis cedis, dicta non sonant.
atque ego te uiuom saluomque uellem. Ps. Eho an iam mortuost?
#BAL# Vtut est, mihi quidem profecto cum istis dictis mortuost:
ilico uixit amator, ubi lenoni supplicat.
semper tu ad me cum argentata accedito querimonia;
nam istuc quod nunc lamentare, non esse argentum tibi,
apud nouercam querere. Ps. Eho an umquam tu huius nupsisti patri?
#BAL# di melius faciant. Ps. Face hoc quod te rogamus, Ballio,
mea fide, si isti formidas credere. ego in hoc triduo
aut terra aut mari alicunde euoluam id argentum tibi.
B. Tibi ego credam? P. Quor non? B.quia pol qua opera credam tibi,
una opera alligem fugitiuam canem agninis lactibus.
#CAL# sicine mi abs te bene merenti male refertur gratia?
#BAL# quid nunc uis? Cal. Vt opperiare hos sex dies aliquos modo,
ne illam uendas neu me perdas hominem amantem. Bal. Animo bono es.
uel sex menses opperibor. Cal. Euge, homo lepidissume.
#BAL# immo uin etiam te faciam ex laeto laetantem magis?
#CAL# quid iam? Bal.quia enim non uenalem iam habeo Phoenicium.
#CAL# non habes? Bal. Non hercle uero. Cal. Pseudole, ei accerse hostias,
uictumas, lanios, ut ego huic sacruficem summo Ioui;
nam hic mihi nunc est multo potior Iuppiter quam Iuppiter.
#BAL# nolo uictumas: agninis me extis placari uolo.
#CAL# propera, quid stas? ei accerse agnos. audin quid ait Iuppiter?
#PS# iam hic ero; uerum extra portam mi etiam currendumst prius.
#CAL# quid eo? Ps. Lanios inde accersam duo cum tintinnabulis,
eadem duo greges uirgarum inde ulmearum adegero,
ut hodie ad litationem huic suppetat satias Ioui.
#BAL# i in malam crucem. Ps. Istuc ibit Iuppiter lenonius.
[Bal. Ex tua re est, ut ego emoriar. Ps. quidum? Bal. Ego dicam tibi:
quia edepol, dum ego uiuos uiuam, numquam eris frugi bonae.]
#BAL# ex tua re non est, ut ego emoriar. Ps. quidum? Bal. Sic, quia
si ego emortuos sim, Athenis te sit nemo nequior.
#CAL# dic mihi, obsecro hercle, uerum serio hoc quod te rogo.
non habes uenalem amicam tu meam Phoenicium?
#BAL# non edepol habeo profecto, nam iam pridem uendidi.
#CAL# Quo modo? Bal. Sine ornamentis, cum intestinis omnibus.
#CAL# meam tu amicam uendidisti? Bal. Valde, uiginti minis.
#CAL# Viginti minis? Bal. Vtrum uis, uel quater quinis minis,
militi Macedonio, et iam quindecim habeo minas.
#CAL# quid ego ex te audio? Bal. Amicam tuam esse factam argenteam.
#CAL# cur id ausu's facere? Bal. Libuit, mea fuit. Cal. Eho, Pseudole,
ei, gladium adfer. Ps. quid opus gladio? Cal.qui hunc occidam atque me.
#PS# quin tu ted occidis potius? nam hunc fames iam occiderit.
#CAL# quid ais, quantum terra † tegit hominum periurissume?
iurauistin te illam nulli uenditurum nisi mihi?
#BAL# fateor. Cal. Nempe conceptis uerbis? Bal. Etiam consutis quoque.
#CAL# periurauisti, sceleste. Bal. At argentum intro condidi.
ego scelestus nunc argentum promere possum domo:
tu qui pius, istoc es genere gnatus, nummum non habes.
#CAL# pseudole, adsiste altrim secus atque onera hunc maledictis. Ps. Licet.
numquam ad praetorem aeque cursim curram, ut emittar manu.
#CAL# ingere mala multa. Ps. Iam ego te differam dictis meis.
impudice. Bal. Itast. Cal. Sceleste. Bal. Dicis uera. Ps. Verbero.
#BAL# quippini? Cal. Bustirape. Bal. Certo. Ps. Furcifer. Bal. Factum optume.
#CAL# sociofraude. Bal. Sunt mea istaec. Ps. Parricida. Bal. Perge tu.
#CAL# sacrilege. Bal. Fateor. Ps. Periure. Bal. Vetera uaticinamini.
#CAL# legirupa. Bal. Valide. Ps. Permities adulescentum. Bal. Acerrume.
#CAL# fur. Bal. Babae. Ps. Fugitiue. Bal. Bombax. Cal. Fraus populi. Bal. Planissume.
#PS# fraudulente. Cal. Impure. Ps. Leno. Cal. Caenum. Bal. Cantores probos.
#CAL# Verberauisti patrem atque matrem. Bal. Atque occidi quoque,
potius quam cibum praehiberem: num peccaui quippiam?
#PS# in pertusum ingerimus dicta dolium, operam ludimus.
#BAL# numquid aliud etiam uoltis dicere? Cal. Ecquid te pudet?
#BAL# ten, amatorem esse inuentum inanem quasi cassam nucem?
uerum quamquam multa malaque dicta dixistis mihi,
nisi mihi hodie attulerit miles quinque quas debet minas,
sicut haec est praestituta summa ei argento dies,
si id non adfert, posse opinor facere me officium meum.
#CAL# quid id est? Bal. #S# tu argentum attuleris, cum illo perdidero fidem:
hoc meum est officium. ego, operae si sit, plus tecum loquar;
sed sine argento frustra es qui me tui misereri postulas.
haec meast sententia, ut tu hinc porro quid agas consulas.
#CAL# iamne abis? Bal. Negoti nunc sum plenus.—Ps. Paulo post magis.
illic homo meus est, nisi omnes di me atque homines deserunt.
exossabo ego illum simulter itidem ut murenam coquos.
nunc, Calidore, te mihi operam dare uolo. Cal. Ecquid imperas?
#PS# hoc ego oppidum admoenire, ut hodie capiatur, uolo;
ad eam rem usust homine astuto, docto, cauto et callido,
qui imperata ecfecta reddat, non qui uigilans dormiat.
#CAL# cedo mihi, quid es facturus? Ps. Temperi ego faxo scies.
nolo bis iterari, sat sic longae fiunt fabulae.
#C# Optumum atque aequissimum oras. Ps. Propera, adduc hominem cito.
#CAL# pauci ex multis sunt amici, homini qui certi sient.
#PS# ego scio istuc. ergo utrumque, tibi nunc dilectum para
ex multis atque exquire illinc unum qui certus siet.
#CAL# iam hic faxo aderit.—Ps. Potin ut abeas? tibi moram dictis creas.

I.iu
postquam illic hinc abiit, tu astas solus, Pseudole.
quid nunc acturu's, postquam erili filio
largitu's dictis dapsilis? ubi sunt ea?
quoi neque paratast gutta certi consili,
[neque adeo argenti—neque nunc quid faciam scio.]
neque exordiri primum unde occipias habes,
neque ad detexundam telam certos terminos.
sed quasi poeta, tabulas cum cepit sibi,
quaerit quod nusquamst gentium, reperit tamen,
facit illud ueri simile, quod mendacium est,
nunc ego poeta fiam: uiginti minas,
quae nusquam nunc sunt gentium, inueniam tamen.
[atque ego me iam pridem huic daturum dixeram
et uolui inicere tragulam in nostrum senem;
uerum is nescio quo pacto praesensit prius.]
sed comprimundast uox mihi atque oratio:
erum eccum uideo huc Simonem una simul
cum suo uicino Calliphone incedere.
ex hoc sepulcro uetere uiginti minas
effodiam ego hodie, quas dem erili filio.
nunc huc concedam, unde horum sermonem legam.

I.u
#SIM# si de damnosis aut si de amatoribus
dictator fiat nunc Athenis Atticis,
nemo anteueniat filio, credo, meo:
ita nunc per urbem solus sermoni omnibust,
eum uelle amicam liberare et quaerere
argentum ad eam rem. hoc alii mihi renuntiant;
atque id iam pridem sensi et subolebat mihi,
sed dissimulabam. Ps. Iam illi fetet filius.
occisa est haec res, haeret hoc negotium.
quo in commeatum uolui argentarium
proficisci, ibi nunc oppido opsaeptast uia.
praesensit: nihil est praedae praedatoribus.
Callipho Homines qui gestant quique auscultant crimina,
si meo arbitratu liceat, omnes pendeant,
gestores linguis, auditores auribus.
nam istaec quae tibi renuntiantur, filium
te uelle amantem argento circumducere,
fors fuat an istaec dicta sint mendacia;
sed si sint ea uera, ut nunc mos est, maxume,
quid mirum fecit? quid nouom, adulescens homo
si amat, si amicam liberat? Ps. Lepidum senem.
#SIM# Vetus nolo faciat. Cal. At enim nequiquam neuis;
uel tu ne faceres tale in adulescentia.
probum patrem esse oportet qui gnatum suom
esse probiorem quam ipsus fuerit postulet.
nam tu quod damni et quod fecisti flagiti
populo uiritim potuit dispertirier.
idne tu mirare, si patrissat filius?
#PS# Ὦ Ζεῦ, quam pauci estis homines commodi. em,
illic est pater patrem esse ut aequom est filio.
#SIM# quis hic loquitur? meus est hic quidem seruos Pseudolus.
hic mihi corrumpit filium, scelerum caput;
hic dux, hic illi est paedagogus, hunc ego
cupio excruciari. Cal. Iam istaec insipientiast,
iram in promptu gerere. quanto satius est
adire blandis uerbis atque exquaerere,
sintne illa necne sint quae tibi renuntiant.
bonus animus in mala re dimidiumst mali.
#SIM# tibi auscultabo. Ps. Itur ad te, Pseudole.
orationem tibi para aduorsum senem.
erum saluto primum, ut aequomst; postea,
si quid superfit, uicinos impertio.
#SIM# salue. quid agitur? Ps. Statur hic ad hunc modum.
#SIM# statum uide hominis, Callipho, quam basilicum.
#CAL# bene confidenterque adstitisse intellego.
#PS# decet innocentem qui sit atque innoxium
seruom superbum esse, apud erum potissimum.
#CAL# sunt quae te uolumus percontari, quae quasi
per nebulam nosmet scimus atque audiuimus.
#SIM# conficiet iam te hic uerbis, ut tu censeas
non Pseudolum, sed Socratem tecum loqui.
#PS# itast, iam pridem tu me spernis, sentio.
paruam esse apud te mihi fidem ipse intellego.
cupis me esse nequam: tamen ero frugi bonae.
#SIM# fac sis uociuas, Pseudole, aedis aurium,
mea ut migrare dicta possint quo uolo.
#PS# age loquere quiduis, tametsi tibi suscenseo.
#SIM# mihin domino seruos tu suscenses? Ps. Tam tibi
mirum id uidetur? Sim. Hercle qui, ut tu praedicas,
cauendum est mi aps te irato; atque alio tu modo
me uerberare atque ego te soleo cogitas.
quid censes? Cal. Edepol merito esse iratum arbitror,
quom apud te paruast ei fides. Sim. Iam sic sino;
iratus sit: ego, ne quid noceat, cauero.
sed quid ais? quid hoc, quod te rogo? Ps. #S# quid uis, roga.
quod scibo, Delphis tibi responsum dicito.
#SIM# aduorte ergo animum et fac sis promissi memor.
quid ais? ecquam scis filium tibicinam
meum amare? Ps. Ναὶ γάρ. Sim. Liberare quam uelit?
#PS# Καὶ τοῦτο ναὶ γάρ. Sim. Ecquas uiginti minas
[per sycophantiam atque per doctos dolos]
paritas ut auferas a me? Ps. Abs te ego auferam?
#SIM# ita, quas meo gnato des, qui amicam liberet?
fatere, dic. Ps. Καὶ τοῦτο ναί, καὶ τοῦτο ναί.
#CAL# fatetur. Sim. Dixin, Callipho, dudum tibi?
#CAL# memini. Sim. Quor haec, tu ubi resciuisti ilico,
celata me sunt? quor non resciui? Ps. Eloquar.
quia nolebam ex me morem progigni malum,
erum ut seruos criminaret apud erum.
#SIM# iuberes hunc praecipitem in pistrinum trahi.
#CAL# numquid peccatum est, Simo? Sim. Immo maxime.
#PS# desiste, recte ego meam rem sapio, Callipho;
peccata mea sunt. animum aduorte nunciam.
quapropter te expertem amoris nati habuerim? †
pistrinum in mundo scibam, si dixem, mihi.
#SIM# non a me scibas pistrinum in mundo tibi,
cum ea mussitabas? Ps. Scibam. Sim.quin dictum est mihi?
#PS# quia illud malum aderat, istuc aberat longius;
illud erat praesens, huic erant dieculae.
#SIM# quid nunc agetis? nam hinc quidem a me non potest
argentum auferri, qui praesertim senserim.
ne quisquam credat nummum, iam edicam omnibus.
#PS# numquam edepol quoiquam supplicabo, dum quidem
tu uiues. tu mihi hercle argentum dabis,
abs te equidem sumam. Sim. Tu a me sumes? Ps. Strenue.
#SIM# excludito mi hercle oculum, si dedero. Ps. Dabis.
iam dico ut a me caueas. Sim. Certe edepol scio,
si apstuleris, mirum et magnum facinus feceris.
#PS# faciam. Sim. #S# non apstuleris? Ps. Virgis caedito.
sed quid, si apstulero? Sim. Do Iouem testem tibi,
te aetatem impune habiturum. Ps. Facito ut memineris.
#SIM# egon ut cauere nequeam, cui praedicitur?
#PS# praedico, ut caueas. dico, inquam, ut caueas. caue.
em istis mihi tu hodie manibus argentum dabis.
#CAL# edepol mortalem graphicum, si seruat fidem.
#PS# seruitum tibi me abducito, ni fecero.
#CAL# bene atque amice dicis. †nam nunc, nam meust.
#PS# Vin etiam dicam quod uos magis miremini?
#CAL# studeo hercle audire, nam ted ausculto lubens.
[Sim. Agedum, nam satis libenter te ausculto loqui.]
#PS# prius quam istam pugnam pugnabo, ego etiam prius
dabo aliam pugnam claram et commemorabilem.
#SIM# Quam pugnam? Ps. Em ab hoc lenone uicino tuo
per sycophantiam atque per doctos dolos
tibicinam illam, tuos quam gnatus deperit,
ea circumducam lepide lenonem. Sim. quid est?
#PS# effectum hoc hodie reddam utrumque ad uesperum.
#SIM# siquidem istaec opera, ut praedicas, perfeceris,
uirtute regi agathocli antecesseris.
sed si non faxis, numquid causaest, ilico
quin te in pistrinum condam? Ps. Non unum in diem [modo],
uerum hercle in omnis, quantumst; sed si effecero,
dabin mi argentum, quod dem lenoni, ilico,
tua uoluntate? Cal. Ius bonum orat Pseudolus;
dabo inque. Sim. At enim scin quid mihi in mentem uenit?
quid si hisce inter se consenserunt, Callipho,
aut de compecto faciunt consutis dolis,
qui me argento interuertant? Ps.quis me audacior
sit, si istuc facinus audeam? immo sic, Simo:
si sumus compecti seu consilium umquam iniimus [de istac re]
aut si de ea re umquam inter nos conuenimus,
[quasi in libro cum scribuntur calamo litterae]
stilis me totum usque ulmeis conscribito.
#SIM# indice ludos nunciam, quando lubet.
#PS# da in hunc diem operam, Callipho, quaeso mihi,
ne quo te ad aliud occupes negotium.
#CAL# quin rus ut irem iam heri mecum statueram.
#PS# at nunc disturba quas statuisti machinas.
#CAL# nunc non abire certum est istac gratia;
lubidost ludos tuos spectare, Pseudole.
et si hunc uidebo non dare argentum tibi,
quod dixit, potius quam id non fiat, ego dabo.
#SIM# non demutabo. Ps. Namque edepol, si non dabis,
clamore magno et multo flagitabere.
agite amolimini hinc uos intro nunciam
ac meis uicissim date locum fallaciis.
#CAL# fiat, geratur mos tibi. Ps. Sed te uolo
domi usque adesse. Cal.quin tibi hanc operam dico.—
#SIM# at ego ad forum ibo. iam hic ero.—PS. Actutum redi.
suspicio est mihi nunc uos suspicarier,
me idcirco haec tanta facinora promittere,
quo uos oblectem, hanc fabulam dum transigam,
neque sim facturus quod facturum dixeram.
non demutabo. atque etiam certum, quod sciam,
quo id sim facturus pacto nil etiam scio,
nisi quia futurumst. nam qui in scaenam prouenit,
nouo modo nouom aliquid inuentum adferre addecet;
si id facere nequeat, det locum illi qui queat.
concedere aliquantisper hinc mi intro lubet,
dum concenturio in corde sycophantias.
<sed mox> exibo, non ero uobis morae;
tibicen uos interibi hic delectauerit.—

II.I
Pseudolus Pro Iuppiter, ut mihi, quidquid ago, lepide omnia prospereque eueniunt:
neque quod dubitem neque quod timeam, meo in pectore conditumst consilium.
nam ea stultitiast, facinus magnum timido cordi credere; nam omnes
res perinde sunt
ut agas, ut eas magni facias; nam ego in meo pectore prius *
ita paraui copias,
duplicis triplicis dolos perfidias, ut, ubiquomque hostibus congrediar
(maiorum meum fretus uirtute dicam,
mea industria et malitia fraudulenta),
facile ut uincam, facile ut spoliem meos perduellis meis perfidiis.
nunc inimicum ego hunc communem meum atque uostrorum omnium,
Ballionem, exballistabo lepide: date operam modo;
[hoc ego oppidum admoenire, ut hodie capiatur, uolo.]
atque huc meas legiones adducam; si expugno
(facilem hanc rem meis ciuibus faciam),
post ad oppidum hoc uetus continuo meum exercitum protinus obducam:
inde me et simul participes omnis meos praeda onerabo atque opplebo,
metum et fugam perduellibus meis me ut sciant natum.
eo sum genere gnatus: magna me facinora decet efficere,
quae post mihi clara et diu clueant.
sed hunc quem uideo? quis hic est qui oculis meis obuiam ignobilis obicitur?
lubet scire quid hic ueniat cum machaera et huic, quam rem agat, hinc dabo insidias.

II.II
Harpax Hi loci sunt atque hae regiones quae mi ab ero sunt demonstratae,
ut ego oculis rationem capio quam mi ita dixit erus meus miles,
septumas esse aedis a porta ubi ille habitet leno, quoi iussit
symbolum me ferre et hoc argentum. nimis uelim, certum qui id mihi faciat,
Ballio leno ubi hic habitat.
#PS# [St, tace, tace, meus hic est homo, ni omnes di atque homines deserunt.]
nouo consilio nunc mihi opus est,
noua res subito mi haec obiectast:
hoc praeuortar principio; illa omnia missa habeo, quae ante agere occepi.
iam pol ego hunc stratioticum nuntium aduenientem probe percutiam.
#HARP# Óstium pultabo atque intus euocabo aliquem foras.
#PS# quisquis es, compendium ego te facere pultandi uolo;
nam ego precator et patronus foribus processi foras.
#HARP# tune es Ballio? Ps. Immo uero ego eius sum Subballio.
#HARP# quid istuc uerbist? Ps. Condus promus sum, procurator peni.
#HARP# Quasi te dicas atriensem. Ps. Immo atriensi ego impero.
#HARP# quid tu, seruon es an liber? Ps. Nunc quidem etiam seruio.
#HARP# ita uidere, et non uidere dignus qui liber sies.
#PS# non soles respicere te, quom dicis iniuste alteri?
H. Hunc hominem malum esse oportet. P. Di me seruant atque amant,
nam haec mihi incus est: procudam ego hodie hinc multos dolos.
H. quid illic secum solus loquitur? P. quid ais tu, adulescens? H. quid est?
#PS# esne tu an non es ab illo milite Macedonio,
seruos eius qui hinc a nobis est mercatus mulierem,
qui argenti ero meo lenoni quindecim dederat minas,
quinque debet? Harp. Sum. sed ubi tu me nouisti gentium
aut uidisti aut conlocutu's? nam equidem Athenas antidhac
numquam ueni, neque te uidi ante hunc diem umquam oculis meis.
#PS# quia uidere inde esse; nam olim quom abiit, argento haec dies
praestitutast, quoad referret nobis, neque dum rettulit.
H. Immo adest. P. Tun attulisti? H. Egomet. P. quid dubitas dare?
#HARP# tibi ego dem? Ps. Mihi hercle uero, qui res rationesque eri
Ballionis curo, argentum accepto [expenso] et quoi debet dato.
#HARP# si quidem hercle etiam supremi promptas thensauros Iouis,
tibi libellam argenti numquam credam. Ps. Dum tu sternuas,
res erit soluta. Harp. Vinctam potius sic seruauero.
#PS# Vae tibi, tu inuentu's uero, meam qui furcilles fidem.
quasi mihi non sescenta tanta soli soleant credier.
#HARP# potest ut alii ita arbitrentur et ego ut ne credam tibi.
#PS# Quasi tu dicas me te uelle argento circumducere.
#HARP# immo uero quasi tu dicas quasique ego autem id suspicer.
sed quid est tibi nomen? Ps. Seruos est huic lenoni Surus,
eum esse me dicam. Surus sum. H. Surus? P. Id est nomen mihi.
#HARP# Verba multa facimus. erus si tuos domi est, quin prouocas,
ut id agam quod missus huc sum, quidquid est nomen tibi?
#PS# si intus esset, euocarem. uerum si dare uis mihi,
magis erit solutum, quasi ipsi dederis. Harp. At enim scin quid est?
reddere hoc, non perdere erus me misit. nam certo scio,
hoc febrim tibi esse, quia non licet huc inicere ungulas.
ego, nisi ipsi Ballioni, nummum credam nemini.
#PS# at illic nunc negotiosust: res agitur apud iudicem.
#HARP# di bene uortant. at ego quando eum esse censebo domi,
rediero. tu epistulam hanc a me accipe atque illi dato.
nam istic sumbolust inter erum meum et tuom de muliere.
#PS# scio equidem: [ut] qui argentum adferret atque expressam imaginem
suam huc ad nos, cum eo aiebat uelle mitti mulierem.
nam hic quoque exemplum reliquit eius. Harp. Omnem rem tenes.
#PS# quid ego ni teneam? Harp. Dato istunc sumbolum ergo illi. P. Licet.
sed quid est tibi nomen? Harp. Harpax. Ps. Apage te, Harpax, hau places;
huc quidem hercle haud ibis intro, ne quid ἅρπαξ feceris.
#HARP# hostis uiuos rapere soleo ex acie: eo hoc nomen mihi est.
#PS# pol te multo magis opinor uasa ahena ex aedibus.
#HARP# non ita est. sed scin quid te oro, Sure? Ps. Sciam si dixeris.
#HARP# ego deuortor extra portam huc in tabernam tertiam,
apud anum illam doliarem, claudam crassam, Chrysidem.
#PS# quid nunc uis? Harp. Inde ut me arcessas, erus tuos ubi uenerit.
#PS# tuo arbitratu, maxume. Harp. Nam ut lassus ueni de uia,
me uolo curare. Ps. Sane sapis et consilium placet.
sed uide sis ne in quaestione sis, quando arcessam, mihi.
#HARP# quin ubi prandero, dabo operam somno. Ps. Sane censeo.
#HARP# numquid uis? Ps. Dormitum ut abeas. Harp. Abeo.—Ps. Atque audin, Harpage?
iube sis te operiri: beatus eris, si consudaueris.

II.III
di immortales, conseruauit me illic homo aduentu suo.
suo uiatico redduxit me usque ex errore in uiam.
nam ipsa mi Opportunitas non potuit opportunius
aduenire quam haec allatast mi opportune epistula.
nam haec allata cornu copiaest, ubi inest quidquid uolo:
hic doli, hic fallaciae omnes, hic sunt sycophantiae,
hic argentum, hic amica amanti erili filio.
atque ego nunc me ut gloriosum faciam et copi pectore:
quo modo quicque agerem, ut lenoni surruperem mulierculam,
iam instituta ornata cuncta in ordine, animo ut uolueram,
certa deformata habebam; sed profecto hoc sic erit:
centum doctum hominum consilia sola haec deuincit dea,
Fortuna. atque hoc uerum est: proinde ut quisque Fortuna utitur,
ita praecellet atque exinde sapere eum omnes dicimus.
bene ubi quoi scimus consilium accidisse, hominem catum
eum esse declaramus, stultum autem illum quoi uortit male.
stulti hau scimus, frusta ut simus, quom quid cupienter dari
petimus nobis, quasi quid in rem sit possimus noscere.
certa mittimus, dum incerta petimus; atque hoc euenit
in labore atque in dolore, ut mors obrepat interim.
sed iam satis est philosophatum. nimis diu et longum loquor.
di immortales, aurichalco contra non carum fuit
meum mendacium, hic modo quod subito commentus fui,
quia lenonis me esse dixi. nunc ego hac epistula
tris deludam, erum et lenonem et qui hanc dedit mi epistulam.
euge, par pari aliud autem quod cupiebam contigit:
uenit eccum Calidorus, ducit nescio quem secum simul.

II.IV
Calidorus Dulcia atque amara apud te sum elocutus omnia:
scis amorem, scis laborem, scis egestatem meam.
Charinus Commemini omnia: id tu modo, me quid uis facere, fac sciam.
[Cal. Quom haec tibi alia sum elocutus, uix rem scis de symbolo.
#CHAR# omnia, inquam. tu modo quid me facere uis fac ut sciam.]
#CAL# pseudolus mi ita imperauit, ut aliquem hominem strenuom
beneuolentem adducerem ad se. Char. Seruas imperium probe;
nam et amicum et beneuolentem ducis. sed istic Pseudolus
nouos mihist. Cal. Nimium est mortalis graphicus, †heuretes mihi est.
is mihi haec sese ecfecturum dixit quae dixi tibi.
#PS# magnufice hominem compellabo. Cal. Quoia uox resonat? Ps. Io,
io te te, turanne, te te ego, qui imperitas Pseudolo,
quaero, quoi ter trina triplicia, tribus modis tria gaudia,
artibus tribus tris demeritas dem laetitias, de tribus
fraude partas per malitiam et per dolum et fallaciam;
in libello hoc obsignato ad te attuli pauxillulo.
#CAL# illic homost. Char. Vt paratragoedat carnufex. Ps. Confer gradum
contra pariter, porge audacter ad salutem bracchium.
#CAL# dic utrum Spemne an Salutem te salutem, Pseudole?
#PS# immo utrumque. Char. Vtrumque, salue. sed quid actumst? Ps. quid times?
#CAL# attuli hunc. Ps. quid, attulisti? Cal. Adduxi uolui dicere.
#PS# quis istic est? Cal. Charinus. Ps. Euge. iam χάριν τούτῳ ποιοῦ.
#CHAR# quin tu si quid opust, mi audacter imperas? Ps. Tam gratiast.
bene sit tibi, Charine. nolo tibi molestos esse nos.
Ch. Vos molestos mihi? molestumst mi id quidem. P. Tum igitur mane.
#CAL# quid istuc est? Ps. Epistulam modo hanc intercepi et sumbolum.
#CAL# sumbolum? quem sumbolum? Ps.qui a milite allatust modo.
eius seruos qui hunc ferebat cum quinque argenti minis,
tuam qui amicam hinc arcessebat, ei os subleui modo.
#CAL# Quo modo? Ps. Horum causa haec agitur spectatorum fabula:
hi sciunt, qui hic adfuerunt; uobis post narrauero.
#CAL# quid nunc agimus? Ps. Liberam hodie tuam amicam amplexabere.
#CAL# egone? Ps. Tu istic ipsus, inquam, si quidem hoc uiuet caput;
si modo mihi hominem inuenietis propere. Char. Qua facie? Ps. Malum,
callidum, doctum, qui quando principium prehenderit,
porro sua uirtute teneat quid se facere oporteat;
atque qui hic non uisitatus saepe sit. Char. #S# seruos est,
numquid refert? Ps. Immo multo mauolo quam liberum.
#CHAR# posse opinor me dare hominem tibi malum et doctum domo,
qui a patre aduenit Carysto nec dum exiit ex aedibus
quoquam neque Athenas aduenit umquam ante hesternum diem.
#PS# bene iuuas. sed quinque inuentis opus est argenti minis
mutuis, quas hodie reddam: nam huius mihi debet pater.
#CHAR# ego dabo, ne quaere aliunde. Ps. O hominem opportunum mihi.
etiam opust chlamyde et machaera et petaso. Char. Possum a me dare.
#PS# di immortales, non Charinus mihi hic quidem, sed Copiast.
sed istic seruos, ex Carysto qui hic adest, ecquid sapit?
#CHAR# hircum ab alis. Ps. Manuleatam tunicam habere hominem addecet.
ecquid is homo habet aceti in pectore? Char. Atque acidissumi.
#PS# quid, si opus sit ut dulce promat indidem, ecquid habet? Ch. Rogas?
murrinam, passum, defrutum, mellam, mel quoiuismodi;
quin in corde instruere quondam coepit pantopolium.
#PS# eugepae, lepide, Charine, meo me ludo lamberas.
sed quid nomen esse dicam ego isti seruo? Char. Simiae.
#PS# scitne in re aduorsa uorsari? Char. Turbo non aeque citust.
#PS# ecquid argutust? Char. Malorum facinorum saepissime.
#PS# quid cum manifesto tenetur? Char. Anguillast, elabitur.
#PS# ecquid is homo scitust? Char. Plebi scitum non est scitius.
#PS# probus homo est, ut praedicare te audio. Char. Immo si scias,
ubi te aspexerit, narrabit ultro quid sese uelis.
sed quid es acturus? Ps. Dicam. ubi hominem exornauero,
subditiuom fieri ego illum militis seruom uolo;
sumbolum hunc ferat lenoni cum quinque argenti minis,
mulierem ab lenone abducat: em tibi omnem fabulam.
ceterum quo quicque pacto faciat, ipsi dixero.
#CAL# quid nunc igitur stamus? Ps. Hominem cum ornamentis omnibus
exornatum adducite ad me iam ad trapezitam Aeschinum.
sed properate. Cal. Prius illi erimus quam tu.—Ps. Abite ergo ocius.
quidquid incerti mi in animo prius aut ambiguom fuit,
nunc liquet, nunc defaecatumst cor mihi; nunc peruiumst:
omnes ordine sub signis ducam legiones meas,
aui sinistra, auspicio liquido atque ex <mea> sententia;
confidentia est inimicos meos me posse perdere.
nunc ibo ad forum atque onerabo meis praeceptis Simiam,
quid agat, ne quid titubet, docte ut hanc ferat fallaciam.
iam ego hoc ipsum oppidum expugnatum faxo erit lenonium.

III.I
Puer Cui seruitutem di danunt lenoniam
puero, atque eidem si addunt turpitudinem,
ne illi, quantum ego nunc corde conspicio meo,
malam rem magnam multasque aerumnas danunt.
uelut haec mi euenit seruitus, ubi ego omnibus
paruis magnisque miseriis praefulcior:
neque ego amatorem mi inuenire ullum queo,
qui amet me, ut curer tandem nitidiuscule.
nunc huic lenoni hodie est natalis dies:
interminatus est a minimo ad maximum,
si quis non hodie munus misisset sibi,
eum cras cruciatu maximo perbitere.
nunc nescio hercle rebus quid faciam meis;
neque ego illud possum, quod illi qui possunt solent.
nunc, nisi lenoni munus hodie misero,
cras mihi potandus fructus est fullonius.
eheu, quam illae rei ego etiam nunc sum paruolus.
atque edepol, ut nunc male eum metuo miser,
si quispiam det qui manus grauior siet,
quamquam illud aiunt magno gemitu fieri,
comprimere dentes uideor posse aliquo modo.
sed comprimenda est mihi uox atque oratio:
erus eccum recipit se domum et ducit coquom.

III.II
Ballio Forum coquinum qui uocant, stulte uocant,
nam non coquinum est, uerum furinum est forum.
nam ego si iuratus peiorem hominem quaererem
coquom, non potui, quam hunc quem duco, ducere,
multiloquom gloriosum insulsum inutilem.
quin ob eam rem Orcus recipere ad se hunc noluit,
ut esset hic qui mortuis cenam coquat;
nam hic solus illis coquere quod placeat potest.
Cocus #S# me arbitrabare isto pacto, ut praedicas,
cur conducebas? Bal. Inopia: alius non erat.
sed cur sedebas in foro, si eras coquos,
tu solus praeter alios? Coc. Ego dicam tibi:
hominum uitio ego sum factus improbior coquos,
non meopte ingenio. Bal. Qua istuc ratione? Coc. Eloquar.
quia enim, cum extemplo ueniunt conductum coquom,
nemo illum quaerit qui optimus et carissimust:
illum conducunt potius qui uilissimust.
hoc ego fui hodie solus obsessor fori.
illi drachmissent miseri: me nemo potest
minoris quisquam nummo ut surgam subigere.
non ego item cenam condio ut alii coqui,
qui mihi condita prata in patinis proferunt,
boues qui conuiuas faciunt herbasque oggerunt,
eas herbas herbis aliis porro condiunt:
indunt coriandrum, feniculum, alium, atrum holus,
apponunt rumicem, brassicam, betam, blitum,
eo laserpici libram pondo diluont,
teritur sinapis scelera, quae illis qui terunt
prius quam triuerunt oculi ut extillent facit.
ei homines cenas ubi coquont, cum condiunt,
non condimentis condiunt, sed strigibus,
uiuis conuiuis intestina quae exedint.
hoc hic quidem homines tam breuem uitam colunt,
quom hasce herbas huius modi in suom aluom congerunt,
formidulosas dictu, non essu modo.
quas herbas pecudes non edunt, homines edunt.
#BAL# quid tu? diuinis condimentis utere,
qui prorogare uitam possis hominibus,
qui ea culpes condimenta? Coc. Audacter dicito;
nam uel ducenos annos poterunt uiuere
meas qui essitabunt escas quas condiuero.
nam ego cocilendrum quando in patinas indidi
aut cepolendrum aut maccidem aut secaptidem,
eaepse sese [patinae] feruefaciunt ilico.
haec ad Neptuni pecudes condimenta sunt:
terrestris pecudes cicimalindro condio,
hapalocopide aut cataractria. Bal. At te Iuppiter
dique omnes perdant cum condimentis tuis
cumque tuis istis omnibus mendaciis.
#COC# sine sis loqui me. Bal. Loquere, atque i in malam crucem.
#COC# ubi omnes patinae feruont, omnis aperio:
is odos dimissis manibus in caelum uolat.
#BAL# odos dimissis manibus? Coc. Peccaui insciens.
#BAL# quidum? Coc. Dimissis pedibus uolui dicere.
eum odorem cenat Iuppiter cottidie.
#BAL# si nusquam is coctum, quidnam cenat Iuppiter?
#COC# it incenatus cubitum. Bal. I in malam crucem.
istacine causa tibi hodie nummum dabo?
#COC# fateor equidem esse me coquom carissumum;
uerum pro pretio facio ut opera appareat
mea quo conductus uenio. Bal. Ad furandum quidem.
#COC# an tu inuenire postulas quemquam coquom
nisi miluinis aut aquilinis ungulis?
#BAL# an tu coquinatum te ire quoquam postulas,
quin ibi constrictis ungulis cenam coquas?
nunc adeo tu, qui meus es, iam edico tibi,
ut nostra properes amoliri omnia,
tum ut huius oculos in oculis habeas tuis:
quoquo hic spectabit, eo tu spectato simul;
si quo hic gradietur, pariter progredimino;
manum si protollet, pariter proferto manum:
suom si quid sumet, id tu sinito sumere;
si nostrum sumet, tu teneto altrinsecus.
si iste ibit, ito, stabit, astato simul;
si conquiniscet istic, conquiniscito.
item his discipulis priuos custodes dabo.
#COC# habe modo bonum animum. Bal. Quaeso, qui possum, doce,
bonum animum habere qui te ad me adducam domum?
#COC# quia sorbitione faciam ego hodie te mea,
item ut Medea Peliam concoxit senem,
quem medicamento et suis uenenis dicitur
fecisse rursus ex sene adulescentulum,
item ego te faciam. Bal. Eho, an etiam es ueneficus?
#COC# immo edepol uero hominum seruator. Bal. Ehem,
quanti istuc unum me †coquinare perdoces?
#COC# quid? Bal. Vt te seruem, ne quid surripias mihi.
#COC# si credis, nummo; si non, ne mina quidem.
sed utrum tu amicis hodie an inimicis tuis
daturu's cenam? Bal. Pol ego amicis scilicet.
#COC# quin tuos inimicos potius quam amicos uocas?
nam ego ita conuiuis cenam conditam dabo
hodie atque ita suaui suauitate condiam:
ut quisque quicque conditum gustauerit,
ipsus sibi faciam ut digitos praerodat suos.
#BAL# Quaeso hercle, prius quam quoiquam conuiuae dabis,
gustato tute prius et discipulis dato,
ut praerodatis uostras furtificas manus.
#COC# fortasse haec tu nunc mihi non credis quae loquor.
#BAL# molestus ne sis, nimium [iam] tinnis; non taces?
em illic ego habito. intro abi et cenam coque.
propera. Puerquin tu is accubitum, et conuiuas cedo,
corrumpitur iam cena.—Bal. Em, subolem sis uide:
iam hic quoque scelestus est, coqui sublingulo.
profecto quid nunc primum caueam nescio,
ita in aedibus sunt fures, praedo in proxumo est.
nam mi hic uicinus apud forum paulo prius,
pater Calidori, opere edixit maxumo,
ut mihi cauerem a Pseudolo seruo suo,
ne fidem ei haberem. nam eum circum ire in hunc diem,
ut me, si posset, muliere interuorteret;
eum promisisse firmiter dixit sibi,
sese abducturum a me dolis Phoenicium.
nunc ibo intro atque edicam familiaribus,
profecto ne quis quicquam credat Pseudolo.—

IV.I
Pseudolus #S# umquam quemquam di immortales uoluere esse auxilio adiutum,
tum me et Calidorum seruatum uolunt esse et lenonem extinctum,
quom te adiutorem genuerunt mihi tam doctum hominem atque astutum.
sed ubi illic est? sumne ego homo insipiens, qui haec mecum egomet loquar solus?
dedit uerba mihi hercle, ut opinor:
malus cum malo stulte caui.
tum pol ego interii, homo si ille abiit, neque hoc opus quod uolui hodie efficiam.
sed eccum uideo uerbeream statuam: ut it, ut magnifice infert sese.
ehem, te hercle ego circumspectabam, nimis metuebam male, ne abiisses.
Simia Fuit meum officium ut facerem, fateor.
#PS# ubi restiteras? Sim. V.I mihi libitum est.
#PS# istuc * ego satis scio. Sim. Quor ergo quod scis me rogas?
#PS# at hoc uolo monere te. Sim. Monendus ne me moneas.
#PS# nimis tandem ego aps te contemnor.
#SIM# quippe ego te ni contemnam,
stratioticus homo qui cluear?
#PS# iam hoc uolo quod occeptumst agi. Sim. Numquid agere aliud me uides?
#PS# ambula ergo cito. Sim. Immo otiose uolo.
#PS# haec ea occasiost: dum ille dormit, uolo
tu prior ut occupes adire.
#SIM# quid properas? placide, ne time.
ita ille faxit Iuppiter,
ut ille palam ibidem adsiet,
quisquis illest, qui adest a milite.
numquam edepol erit ille potior
Harpax quam ego. habe animum bonum:
pulchre ego hanc explicatam tibi rem dabo.
sic ego illum dolis atque mendaciis
in timorem dabo militarem aduenam,
ipsus sese ut neget esse eum qui siet
meque ut esse autumet qui ipsus est. Ps.qui potest?
#SIM# occidis me, cum istuc rogitas. Ps. O hominem lepidum.
#SIM# te quoque etiam dolis atque mendaciis,
qui magister mihi es, antidibo, ut scias.
#PS# iuppiter te mihi seruet. Sim. Immo mihi.
sed uide, ornatus hic me satin condecet?
#PS# optume habet. Sim. Esto.
#PS# tantum tibi boni di immortales duint quantum tu tibi optes;
nam si exoptem, quantum dignu's tantum dent, minus nihilo sit.
neque ego hoc homine quemquam uidi magis malum et maleficum.
#SIM# tun id mihi? Ps. Taceo.
sed ego quae tibi bona dabo et faciam, si hanc sobrie rem accurassis.
#SIM# potin ut taceas? memorem immemorem facit qui monet quod memor meminit.
teneo, omnia in pectore condita sunt, meditati sunt mihi doli docte.
#PS# probus est hic homo. Sim. Neque hic est neque ego. Ps. At uide ne titubes. Sim. Potin ut taceas?
#PS# ita me di ament—Sim. Ita non facient: mera iam mendacia fundes.
#PS# Vt ego ob tuam, Simia, perfidiam te amo et metuo et magni facio.
#SIM# ego istuc aliis dare condidici: mi optrudere non potes palpum.
#PS# Vt ego accipiam te hodie lepide, ubi effeceris hoc opus, Sim. Ha ha hae.
#PS# lepido uictu, uino, unguentis et inter pocula pulpamentis;
ibidem una aderit mulier lepida, tibi sauia super sauia quae det.
#SIM# lepide accipis me. Ps. Immo si efficies, tum faxo magis <id> dicas.
#SIM# nisi effecero, cruciabiliter carnifex me accipito.
sed propera mihi monstrare, ubi sit os lenonis aedium.
#PS# tertium hoc est. Sim. St, tace, aedes hiscunt. Ps. Credo, animo malest
aedibus. Sim. quid iam? Ps.quia edepol ipsum lenonem euomunt.
#SIM# illicinest? Ps. Illic est. Sim. Mala mercist * * Ps. Illuc sis uide,
ut transuersus, non prouersus cedit, quasi cancer solet.


IV.II
Ballio Minus malum hunc hominem esse opinor quam esse censebam coquom,
nam nihil etiam dum harpagauit praeter cyathum et cantharum.
#PS# heus tu, nunc occasio est et tempus. Sim. Tecum sentio.
#PS# ingredere in uiam dolose: ego hic in insidiis ero.
#SIM# habui numerum sedulo: hoc est sextum a porta proxumum
angiportum, in id angiportum me deuorti iusserat;
quotumas aedis dixerit, id ego admodum incerto scio.
#BAL# quis hic homo chlamydatus est aut unde est aut quem quaeritat?
peregrina facies uidetur hominis atque ignobilis.
#SIM# sed eccum qui ex incerto faciet mihi quod quaero certius.
#BAL# ad me adit recta. unde ego hominem hunc esse dicam gentium?
#SIM# heus tu, qui cum hirquina barba stas, responde quod rogo.
#BAL# eho, an non prius salutas? Sim. Nulla est mihi salus dataria.
B. Nam pol hinc tantumdem accipies. Ps. Iam inde a principio probe.
#SIM# ecquem in angiporto hoc hominem tu nouisti? te rogo.
#BAL# egomet me. Sim. Pauci istuc faciunt homines quod tu praedicas,
nam in foro uix decumus quisque est qui ipsus sese nouerit.
#PS# saluos sum, iam philosophatur. Sim. Hominem ego hic quaero malum,
legirupam, impurum, peiurum atque impium. Bal. #M# quaeritat,
nam illa mea sunt cognomenta; nomen si memoret modo.
quid est ei homini nomen? Sim. Leno Ballio. Bal. Sciuin ego?
ipse ego is sum, adulescens, quem tu quaeris. Sim. Tune es Ballio?
#BAL# ego enim uero is sum. Sim. Vt uestitu's, es perfossor parietum.
#BAL# credo, in tenebris, conspicatus si sis me, apstineas manum.
#SIM# erus meus tibi me salutem multam uoluit dicere.
hanc epistulam accipe a me, hanc me tibi iussit dare.
#BAL# quis is homost qui iussit? Ps. Perii, nunc homo in medio lutost;
nomen nescit, haeret haec res. Bal. Quem hanc misisse ad me autumas?
#SIM# nosce imaginem: tute eius nomen memorato mihi,
ut sciam te Ballionem esse ipsum. Bal. Cedo mi epistulam.
#SIM# accipe et cognosce signum. Bal. Oh, Polymachaeroplagides
purus putus est ipsus. noui. heus, Polymachaeroplagides
nomen est. Sim. Scio iam me recte tibi dedisse epistulam,
postquam Polymachaeroplagidem elocutus nomen es.
#BAL# quid agit is? Sim. Quod homo edepol fortis atque bellator probus.
sed propera hanc pellegere quaeso epistulam (ita negotium est),
atque accipere argentum actutum mulieremque emittere.
nam necessest hodie Sicyoni me esse aut cras mortem exsequi,
ita erus meus est imperiosus. Bal. Noui, notis praedicas.
#SIM# propera pellegere epistulam ergo. Bal. Id ago, si taceas modo.
miles lenoni Ballioni epistulam
conscriptam mittit Polymachaeroplagides,
imagine obsignatam quae inter nos duo
conuenit olim.' sumbolust in epistula.
[uideo, et cognosco signum. sed in epistula
nullam salutem mittere scriptam solet?
#SIM# ita militaris disciplinast, Ballio:
manu salutem mittunt beneuolentibus;
eadem malam rem mittunt maleuolentibus.
sed, ut occepisti, perge opera experirier
quid epistula ista narret. Bal. Ausculta modo.]
'Harpax calator meus est, ad te qui uenit—'
tun es is Harpax? Sim. Ego sum, atque ipse ἅρπαξ quidem.
#BAL# 'Qui epistulam istam fert; ab eo argentum accipi,
cum eo simitu mulierem mitti uolo.
salutem scriptam dignum est dignis mittere:
te si arbitrarem dignum, misissem tibi.'
#SIM# quid nunc? Bal. Argentum des, abducas mulierem.
#SIM# Vter remoratur? Bal.quin sequere ergo intro.—Sim. Sequor.—

IV.III
#PS# peiorem ego hominem magisque uorsute malum
numquam edepol quemquam uidi, quam hic est Simia;
nimisque ego illum hominem metuo et formido male,
ne malus item erga me sit ut erga illum fuit,
ne in re secunda nunc mi obuertat cornua,
si occasionem capsit qui sit <mihi> malus;
atque edepol equidem nolo, nam illi bene uolo.
nunc in metu sum maximo, triplici modo:
primum omnium iam hunc comparem metuo meum,
ne deserat med atque ad hostis transeat;
metuo autem, ne erus redeat etiam dum a foro,
ne capta praeda capti praedones fuant.
quom haec metuo, metuo ne ille huc Harpax aduenat
prius quam hinc hic Harpax abierit cum muliere.
perii hercle, nimium tarde egrediuntur foras.
cor conligatis uasis expectat meum,
si non educat mulierem secum simul,
ut exulatum ex pectore aufugiat meo.
uictor sum, uici cautos custodes meos.

IV.IV
Simia Ne plora, nescis ut res sit, Phoenicium,
uerum haud multo post faxo scibis accubans.
non ego te ad illum duco dentatum uirum
Macedoniensem, qui te nunc flentem facit:
cuiam esse te uis maxime, ad eum ducere:
Calidorum haud multo post faxo amplexabere.
#PS# quid tu intus quaeso desedisti quam diu?
mihi cor retunsumst oppugnando pectore.
#SIM# occasionem repperisti, uerbero,
ubi perconteris me, insidiis hostilibus?
quin hinc metimur gradibus militariis?
#PS# atque edepol, quamquam nequam homo es, recte mones.
ite hac triumphi ad cantharum recta uia.—

IV.u
Ballio Hahae, nunc demum mi animus in tuto est loco,
postquam iste hinc abiit atque abduxit mulierem.
iube nunc uenire Pseudolum, scelerum caput,
et abducere a me mulierem fallaciis.
conceptis hercle uerbis, satis certo scio,
ego periurare me mauellem miliens,
quam mi illum uerba per deridiculum dare.
nunc deridebo hercle hominem, si conuenero;
uerum in pistrino credo, ut conuenit, fore.
nunc ego Simonem mi obuiam ueniat uelim,
ut mea laetitia laetus promiscam siet.

IV.VI
#SIM# Viso quid rerum meus V.Ixes egerit,
iamne habeat signum ex arce Ballionia.
#BAL# o fortunate, cedo fortunatam manum,
Simo. Sim. quid est? Ba. Iam—Sim. quid iam? Bal. Nihil est quod metuas. Sim. quid est?
uenitne homo ad te? Bal. Non. Sim. quid est igitur boni?
#BAL# minae uiginti sanae et saluae sunt tibi,
hodie quas aps te est instipulatus Pseudolus.
#SIM# Velim quidem hercle. Bal. Roga me uiginti minas,
si ille hodie illa sit potitus muliere
siue eam tuo gnato hodie, ut promisit, dabit,
[roga opsecro hercle, gestio promittere.]
omnibus modis tibi esse rem ut saluam scias;
atque etiam habeto mulierem dono tibi.
#SIM# nullum periclumst, quod sciam, stipularier,
ut concepisti uerba: uiginti minas
dabin? Bal. Dabuntur. Sim. Hoc quidem actumst hau male.
[sed conuenistin hominem? Bal. Immo ambo simul.
#SIM# quid ait? quid narrat? quaeso, quid dixit tibi?
#BAL# nugas theatri, uerba quae in comoediis
solent lenoni dici, quae pueri sciunt:
malum et scelestum et peiurum aibat esse me.
#SIM# pol hau mentitust. Bal. Ergo haud iratus fui:
nam quanti refert ei nec recte dicere,
qui nihili faciat quique infitias non eat?]
#SIM# quid est? quid non metuam ab eo? id audire expeto.
#BAL# quia numquam abducet mulierem iam, nec potest,
a me. meministin tibi me dudum dicere,
eam ueniisse militi Macedonio?
#SIM# memini. Bal. Em illius seruos huc ad me argentum attulit
et obsignatum sumbolum, Sim. quid postea?
#BAL# qui inter me atque illum militem conuenerat:
is secum abduxit mulierem hau multo prius.
#SIM# bonan fide istuc dicis? Bal. unde ea sit mihi?
#SIM# Vide modo, ne illic sit contechnatus quippiam.
#BAL# epistula atque imago me certum facit;
quin illam [quidem iam] in Sicyonem ex urbe abduxit modo.
#SIM# bene hercle factum. quid ego cesso Pseudolum
facere ut det nomen ad molas coloniam?
sed quis hic homo est chlamydatus? Bal. Non edepol scio,
nisi ut obseruemus quo eat aut quam rem gerat.

IV.VII
Harpax Malus et nequam est homo qui nihili eri imperium sui seruos facit,
nihilist autem suom qui officium facere immemor est, nisi est admonitus.
nam qui liberos [esse] ilico se arbitrantur,
ex conspectu eri si sui se abdiderunt,
luxantur, lustrantur, comedunt quod habent, ei nomen diu
seruitutis ferunt.
nec boni ingeni quicquam in is inest,
nisi ut improbis se artibus teneant. †
cum his mihi nec locus
nec sermo conuenit neque is umquam nobilis fui.
ego, ut mi imperatumst, etsi abest, hic adesse erum arbitror.
nunc ego illum metuo,
quom hic non adest, ne quom adsiet metuam. ei rei operam dabo.
nam in taberna usque adhuc, si ueniret Syrus,
cui dedi sumbolum, mansi, uti iusserat:
leno ubi esset domi, me aibat arcessere;
uerum ubi is non uenit nec uocat,
uenio huc ultro, ut sciam, quid rei sit, ne illic homo me ludificetur.
neque quicquamst melius, quam ut hoc pultem atque aliquem euocem hinc intus.
leno argentum hoc uolo
a me accipiat atque amittat mulierem mecum simul.
#BAL# heus tu. Sim. quid uis? Bal. Hic homo meus est. Sim. quidum? Bal.quia praeda haec meast:
scortum quaerit, habet argentum. iam admordere hunc mihi lubet.
#SIM# iamne illum comessurus es? Bal. Dum recens est
dator, dum calet, deuorari decet iam.
boni me uiri pauperant, improbi augent;
poplo strenui, mi improbi usui sunt.
#SIM# malum quod tibi di dabunt, sic scelestu's.
#HAR# #M# nunc commoror, quom has foris non ferio, ut sciam,
sitne Ballio domi.
#BAL# Venus mi haec bona dat, quom hos huc adigit
lucrifugas, damnicupidos, qui se suamque aetatem bene curant,
edunt, bibunt, scortantur: illi sunt alio ingenio atque tu,
qui neque tibi bene esse patere et illis quibus est inuides.
#HAR# heus ubi estis uos? Bal. Hic quidem ad me recta habet rectam uiam.
[H. Heus ubi estis uos? B. Heus adulescens, quid istic debetur tibi?]
bene ego ab hoc praedatus ibo; noui, bona scaeuast mihi.
#HAR# ecquis hoc aperit? Bal. Heus chlamydate, quid istic debetur tibi?
#HAR# aedium dominum lenonem Ballionem quaerito.
#BAL# quisquis es, adulescens, operam fac compendi quaerere.
#HAR# quid iam? Bal.quia tute ipsus ipsum praesens praesentem uides.
#HAR# tune is es? Sim. Chlamydate, caue sis tibi a curuo infortunio
atque in hunc intende digitum: hic leno est. Bal. At hic est uir bonus.
sed, tu, bone uir, flagitare saepe clamore in foro,
quom libella nusquamst, nisi quid leno hic subuenit tibi.
#HAR# quin tu mecum fabulare? Bal. Fabulor. quid uis tibi?
#HAR# argentum accipias. BAL. Iamdudum, si des, porrexi manum.
#HAR# accipe: hic sunt quinque argenti lectae numeratae minae.
hoc tibi erus me iussit ferre Polymachaeroplagides,
quod deberet, atque ut mecum mitteres Phoenicium.
#BAL# erus tuos—Har. Ita dico. Bal. Miles—Har. Ita loquor. Bal. Macedonius—
#HAR# admodum, inquam. Bal. Te ad me misit Polymachaeroplagides?
#HAR# Vera memoras. Bal. Hoc argentum ut mihi dares? Har. #S# tu quidem es
leno Ballio. BAL. Atque ut a me mulierem tu abduceres?
H. Ita. B. Phoenicium esse dixit? H. Recte meministi. B. Mane.
iam redeo ad te. Har. At maturate propera, nam propero: uides
iam diem multum esse. Bal. Video: hunc aduocare etiam uolo;
mane modo istic, iam reuertar ad te. quid nunc fit, Simo?
quid agimus? manufesto hunc hominem teneo, qui argentum attulit.
#SIM# quidum? BAL. An nescis quae sit haec res? Sim. Iuxta cum ignarissimis.
#BAL# pseudolus tuos allegauit hunc, quasi a Macedonio
milite esset. Sim. Haben argentum ab homine? Bal. Rogitas quod uides?
#SIM# heus, memento ergo dimidium istinc mihi de praeda dare:
commune istuc esse oportet. Bal. quid, malum? id totum tuom est.
#HAR# Quam mox mi operam das? Bal. Tibi do equidem. quid nunc mi es auctor, Simo?
#SIM# exploratorem hunc faciamus ludos suppositicium,
adeo donicum ipsus sese ludos fieri senserit.
#BAL# sequere. quid ais? nempe tu illius seruos es? Har. Planissume.
#BAL# Quanti te emit? Har. Suarum in pugna uirium uictoria.
nam ego eram domi imperator summus in patria mea.
#BAL# an etiam umquam ille expugnauit carcerem, patriam tuam?
#HAR# contumeliam si dices, audies. Bal. Quotumo die
ex Sicyone huc peruenisti? Har. Altero ad meridie.
#BAL# strenue mehercle iisti. Sim. Quamuis pernix hic est homo:
ubi suram aspicias, scias posse eum—gerere crassas compedes.
#BAL# quid ais? tune etiam cubitare solitu's in cunis puer?
#SIM# scilicet. Bal. Etiamne facere solitus es—scin quid loquar?
#SIM# scilicet solitum esse. Har. Sanine estis? Bal. quid hoc quod te rogo?
noctu in uigiliam quando ibat miles, quom tu ibas simul,
conueniebatne in uaginam tuam machaera militis?
#HAR# i in malam crucem. Bal. Ire licebit tamen tibi hodie temperi.
#HAR# quin tu mulierem mi emittis, aut redde argentum. Bal. Mane.
#HAR# quid maneam? Bal. Chlamydem hanc commemora quanti conductast. Har. quid est?
#SIM# quid meret machaera? Har. Elleborum hisce hominibus opus est. Bal. Eho.
#HAR# mitte. Bal. quid mercedis petasus hodie domino demeret?
#HAR# quid domino? quid somniatis? mea quidem haec habeo omnia,
meo peculio empta. Bal. Nempe quod femina summa sustinent.
#HAR# Vncti hi sunt senes, fricari sese ex antiquo uolunt.
#BAL# Responde, opsecro hercle, uero serio hoc quod te rogo:
quid meres? quantillo argento te conduxit Pseudolus?
#HAR# quis istic Pseudolust? BAL. Praeceptor tuos, qui te hanc fallaciam
docuit, ut fallaciis hinc mulierem a me abduceres.
#HAR# Quem tu Pseudolum, quas tu mihi praedicas fallacias?
quem ego hominem † nullius coloris noui. Bal. Non tu istinc abis?
nihil est hodie hic sucophantis quaestus: proin tu Pseudolo
nunties abduxisse alium praedam, qui occurrit prior
Harpax. Har. Is quidem edepol Harpax ego sum. Bal. Immo edepol esse uis.
purus putus hic sucophanta est. Har. Ego tibi argentum dedi
et dudum, adueniens extemplo, sumbolum seruo tuo,
eri imagine obsignatam epistulam, hic ante ostium.
#BAL# meo tu epistulam dedisti seruo? quoi seruo? Har. Suro.
#BAL# non confidit sycophanta hic [nequam est] nugis: meditatus malest.
[edepol hominem uerberonem Pseudolum, ut docte dolum
commentust: tantundem argenti quantum miles debuit
dedit huic atque hominem exornauit, mulierem qui abduceret.]
nam illam epistulam ipsus uerus Harpax huc ad me attulit.
#HAR# harpax ego uocor, ego seruos sum Macedonis militis;
ego nec sycophantiose quicquam ago nec malefice,
neque istum Pseudolum mortalis qui sit noui neque scio.
#SIM# tu, nisi mirumst, leno, plane perdidisti mulierem.
#BAL# edepol ne istuc magis magisque metuo, quom uerba audio.
mihi quoque edepol iamdudum ille Surus cor perfrigefacit,
sumbolum qui ab hoc accepit. mira sunt ni Pseudolust.
eho tu, qua facie fuit, dudum quoi dedisti sumbolum?
#HAR# Rufus quidam, uentriosus, crassis suris, subniger,
magno capite, acutis oculis, ore rubicundo, admodum
magnis pedibus. Bal. Perdidisti, postquam dixisti pedes.
Pseudolus fuit ipsus. actumst de me. iam morior, Simo.
#HAR# hercle te hau sinam emoriri, nisi mi argentum redditur,
uiginti minae. Sim. Atque etiam mihi aliae uiginti minae.
#BAL# auferen tu id praemium a me, quod promisi per iocum?
#SIM# de improbis uiris auferri praemium et praedam decet.
#BAL# saltem Pseudolum mihi dedas. Sim. Pseudolum ego dedam tibi?
quid deliquit? dixin, ab eo tibi ut caueres, centiens?
#BAL# perdidit me. Sim. At me uiginti modicis multauit minis.
#BAL# quid nunc faciam? Har. #S# mi argentum dederis, te suspendito.
#BAL# di te perdant. sequere sis me ergo hac ad forum, ut soluam. Har. Sequor.
#SIM# quid ego? Bal. Peregrinos absoluam, cras agam cum ciuibus.
Pseudolus mihi centuriata habuit capitis comitia,
qui illum ad me hodie adlegauit, mulierem qui abduceret.
sequere tu. nunc ne expectetis, dum hac domum redeam uia;
ita res gestast: angiporta haec certum est consectarier.
#HAR# si graderere tantum quantum loquere, iam esses ad forum.—
#BAL# certumst mi hunc emortualem facere ex natali die.—

IV.VIII
#SIM# bene ego illum tetigi, bene autem seruos inimicum suom.
nunc mihi certum est alio pacto Pseudolo insidias dare,
quam in aliis comoediis fit, ubi cum stimulis aut flagris
insidiantur: at ego iam intus promam uiginti minas,
quas promisi si effecisset; obuiam ei ultro deferam.
nimis illic mortalis doctus, nimis uorsutus, nimis malus;
superauit dolum Troianum atque V.Ixem Pseudolus.
nunc ibo intro, argentum promam, Pseudolo insidias dabo.—

V.I
Pseudolus quid hoc? sicine hoc fit, pedes? statin an non?
an id uoltis, ut me hinc iacentem aliquis tollat?
nam hercle si cecidero, uestrum erit flagitium.
pergitin pergere? ah, seruiendum mihi
hodie est; magnum hoc uitium uino est:
pedes captat primum, luctator dolosust.
profecto edepol ego nunc probe habeo madulsam:
ita uictu excurato, ita magnis munditiis <et> dis dignis,
itaque in loco festiuo sumus festiue accepti.
quid opust me multas agere ambages? hoc
est homini quam ob rem uitam amet,
hic omnes uoluptates, in hoc omnes uenustates sunt:
deis proximum esse arbitror.
nam ubi amans complexust amantem, ubi ad labra labella adiungit,
ubi alter alterum bilingui manifesto inter se prehendunt,
ubi mammam mammicula opprimit aut, si lubet, corpora conduplicantur,
manu candida cantharum dulciferum propinat amicissima amico:
ibi iam neque esse alium alii odiosum
nec molestum nec sermonibus morologis uti,
unguenta atque odores, lemniscos, corollas
dari dapsiles, non enim parce promi
(uictum ceterum ne quis me roget):
hoc ego modo atque erus minor hunc diem sumpsimus prothyme,
postquam opus meum omne ut uolui perpetraui hostibus fugatis.
illos accubantis, potantis, amantis
cum scortis reliqui, et meum scortum ibidem,
suo cordi atque animo opsequentes. sed postquam
exurrexi, orant med ut saltem.
ad hunc me modum intuli illis satis facete,
nimis ex discipulina, quippe ego qui
probe Ionica perdidici. sed palliolatim amictus
sic haec incessi ludibundus.
plaudunt <et> 'parum' clamitant mi, ut reuertar.
occepi denuo, hoc modo: nolui
idem; amicae dabam me meae,
ut me amaret: ubi circumuortor, cado:
id fuit naenia ludo.
itaque dum enitor, prox, iam paene inquinaui pallium.
nimiae tum uoluptati edepol
fui ob casum. datur cantharus: bibi.
commuto ilico pallium, illud posiui;
inde huc exii, crapulam dum amouerem.
nunc ab ero ad erum meum maiorem uenio foedus commemoratum.
aperite, aperite, heus, Simoni me adesse aliquis nuntiate.

V.II
#SIM# Vox uiri pessumi me exciet foras.
sed quid hoc? quo modo? quid uideo ego?
#PS# cum corona ebrium Pseudolum tuom.
#SIM# libere hercle hoc quidem. sed uide statum.
num mea gratia pertimescit magis?
cogito, saeuiter blanditerne adloquar.
sed me hoc uotat uim facere nunc
quod fero, si qua in hoc spes sitast mihi.
#PS# Vir malus uiro optumo obuiam it.
#SIM# di te ament, Pseudole. fu i in malam crucem.
#PS# cur ego adflictor? Sim. quid tu, malum, in os igitur mi ebrius inructas?
#PS# molliter sic tene me, caue ne cadam:
non uides me ut madide madeam?
#SIM# Quae istaec audaciast, te sic interdius
cum corolla ebrium incedere? Ps. Lubet.
#SIM# quid, lubet? pergin ructare in os mihi?
#PS# suauis ructus mihi est. sic sine, Simo.
#SIM# credo equidem potesse te, scelus,
Massici montis uberrumos quattuor
fructus ebibere in hora una. Ps. Hiberna addito.
#SIM# hau male mones, sed dic tamen,
unde onustam celocem agere te praedicem?
#PS# cum tuo filio perpotaui modo.
sed, Simo, ut probe tactus Ballio est!
quae tibi dixi, ut effecta reddidi!
#SIM# pessumu's homo. Ps. Mulier haec facit.
cum tuo filio libera accubat.
#SIM# Ómnia, ut quicque egisti, ordine scio.
#PS# quid ergo dubitas dare mi argentum? Sim. Ius petis, fateor. tene.
#PS# at negabas daturum esse te mihi.
onera hunc hominem atque me consequere hac. Sim. Egone istum onerem? Ps. Onerabis, scio.
#SIM# quid ego huic homini faciam? satin ultro et argentum aufert et me inridet?
#PS# Vae uictis. Sim. Vorte ergo umerum.
#PS# em. Sim. Hoc ego numquam ratus sum
fore me, ut tibi fierem supplex.
heu heu heu. Ps. Desine. Sim. Doleo. Ps. Ni doleres tu, ego dolerem.
#SIM# quid? hoc auferen, Pseudole mi, aps tuo ero? Ps. Lubentissimo corde atque animo.
#SIM# non audes, quaeso, aliquam partem mihi gratiam facere hinc argenti?
#PS# non: me dices auidum esse hominem nam hinc numquam eris nummo diuitior;
neque te mei tergi misereret, si hoc non hodie ecfecissem.
#SIM# erit ubi te ulciscar, si uiuo. Ps. quid minitare? habeo tergum.
#SIM# age sane igitur. Ps. Redi. Sim. quid redeam? Ps. Redi modo: non eris deceptus.
#SIM# Redeo. Ps. Simul mecum <i> potatum. Sim. Egone eam? Ps. Fac quod te iubeo:
si is, aut dimidium aut plus etiam faxo hinc feres. Sim. Eo, duc me quo uis.
#PS# quid nunc? numquid iratus es aut mihi aut filio propter has res, Simo? Sim. Nil profecto. Ps. I hac.
#BAL# te sequor. quin uocas spectatores simul?
#PS# hercle me isti hau solent
uocare, neque ergo ego istos;
uerum si uoltis adplaudere atque adprobare
hunc gregem et fabulam,
in crastinum uos uocabo.

RVDENS
PROLOGUS
Arcturusqui gentes omnes mariaque et terras mouet,
eius sum ciuis ciuitate caelitum.
ita sum, ut uidetis, splendens stella candida,
signum quod semper tempore exoritur suo
hic atque in caelo: nomen Arcturo est mihi.
[noctu sum in caelo clarus atque inter deos,
inter mortalis ambulo interdius.
at alia signa de caelo ad terram accidunt.]
qui est imperator diuom atque hominum Iuppiter,
is nos per gentis alium alia disparat,
qui facta hominum, mores, pietatem et fidem
noscamus, ut quemque adiuuet opulentia.
qui falsas litis falsis testimoniis
petunt quique in iure abiurant pecuniam,
eorum referimus nomina exscripta ad Iouem;
cotidie ille scit quis hic quaerat malum:
qui hic litem apisci postulant peiurio
mali, res falsas qui impetrant apud iudicem,
iterum ille eam rem iudicatam iudicat;
maiore multa multat quam litem auferunt.
bonos in aliis tabulis exscriptos habet.
atque hoc scelesti in animum inducunt suom,
Iouem se placare posse donis, hostiis:
et operam et sumptum perdunt; id eo fit quia
nihil ei acceptumst a periuris supplici;
facilius si qui pius est a dis supplicans,
quam qui scelestust, inueniet ueniam sibi.
idcirco moneo uos ego haec, qui estis boni
quique aetatem agitis cum pietate et cum fide:
* * *
retinete porro, post factum ut laetemini.
nunc, huc qua causa ueni, argumentum eloquar.
primumdum huic esse nomen urbi Diphilus
Cyrenas uoluit. illic habitat Daemones
in agro atque uilla proxima propter mare,
senex, qui huc Athenis exul uenit, hau malus;
neque is adeo propter malitiam patria caret,
sed dum alios seruat se impediuit interim,
rem bene paratam comitate perdidit.
huic filiola uirgo periit paruola.
eam de praedone uir mercatur pessumus,
is eam huc Cyrenas leno aduexit uirginem.
adulescens quidam ciuis huius Atticus
eam uidit ire e ludo fidicinio domum,
amare occepit: ad lenonem deuenit,
minis triginta sibi puellam destinat
datque arrabonem et iure iurando alligat.
is leno, ut se aequom est, flocci non fecit fidem
neque quod iuratus adulescenti dixerat.
ei erat hospes par sui, Siculus senex
scelestus, Agrigentinus, urbis proditor;
is illius laudare infit formam uirginis
et aliarum itidem quae eius erant mulierculae.
infit lenoni suadere, ut secum simul
eat in Siciliam: ibi esse homines uoluptarios
dicit, potesse ibi eum fieri diuitem.
[ibi esse quaestum maximum meretricibus.]
persuadet. nauis clanculum conducitur,
quidquid erat noctu in nauem comportat domo
leno; adulescenti qui puellam ab eo emerat
ait sese Veneri uelle uotum soluere
(id hic est Veneris fanum) et eo ad prandium
uocauit adulescentem huc. ipse hinc ilico
conscendit nauem, auehit meretriculas.
adulescenti alii narrant ut res gesta sit,
lenonem abiisse. ad portum adulescens uenit:
illorum nauis longe in altum abscesserat.
ego quoniam uideo uirginem asportarier,
tetuli ei auxilium et lenoni exitium simul:
increpui hibernum et fluctus moui maritimos.
nam Arcturus signum sum omnium acerrimum:
uehemens sum exoriens, cum occido uehementior.
nunc ambo in saxo, leno atque hospes, simul
sedent eiecti: nauis confracta est eis.
illa autem uirgo atque altera itidem ancillula
de naui timidae desuluerunt in scapham.
nunc eas ab saxo fluctus ad terram ferunt
ad uillam illius, exul ubi habitat senex,
cuius deturbauit uentus tectum et tegulas;
et seruos illic est eius, qui egreditur foras.
adulescens huc iam adueniet, quem uidebitis,
qui illam mercatust de lenone uirginem.
ualete, ut hostes uestri diffidant sibi.—

I.I
Sceparnio Pro di immortales, tempestatem cuius modi
Neptunus nobis nocte hac misit proxima.
detexit uentus uillam—quid uerbis opust?
non uentus fuit, uerum alcumena Euripidi,
ita omnis de tecto deturbauit tegulas;
inlustrioris fecit fenestrasque indidit.

I.II
Plesidippus Et uos a uestris abduxi negotiis
neque id processit qua uos duxi gratia,
neque quiui ad portum lenonem prehendere.
sed mea desidia spem deserere nolui:
eo uos, amici, detinui diutius.
nunc huc ad Veneris fanum uenio uisere,
ubi rem diuinam se facturum dixerat.
#SCEP# si sapiam, hoc quod me mactat concinnem lutum.
#PLES# prope me hic nescio quis loquitur. Daemones Heus, Sceparnio.
#SCEP# qui nominat me? Daem.qui pro te argentum dedit.
#SCEP# Quasi me tuom esse seruom dicas, Daemones.
#DAEM# luto usust multo, multam terram confode.
uillam integundam intellego totam mihi,
nam nunc perlucet ea quam cribrum crebrius.
#PLES# pater salueto, amboque adeo. Daem. Saluos sis.
#SCEP# sed utrum tu masne an femina es, qui illum patrem
uoces? Pl. Vir sum equidem. Sc. Quaere uir porro patrem.
#DAEM# filiolam ego unam habui, eam unam perdidi.
uirile sexus numquam ullum habui. Ples. At di dabunt.
#SCEP# tibi quidem hercle, quisquis es, magnum malum,
qui oratione [nos] hic occupatos occupes.
#PLES# isticine uos habitatis? Scep. quid tu id quaeritas?
quon furatum mox uenias, uestigas loca?
#PLES# peculiosum esse addecet seruom et probum,
quem ero praesente † praetereat oratio
aut qui inclementer dicat homini libero.
#SCEP# et impudicum et impudentem hominem addecet
molestum ultro aduenire ad alienam domum,
cui debeatur nil. Daem. Tace, Sceparnio.
quid opust, adulescens? Ples. Istic infortunium,
qui praefestinet, ubi erus adsit, praeloqui.
sed nisi molestumst, paucis percontarier
uolo ego ex te. Daem. Dabitur opera, atque in negotio.
#SCEP# quin tu in paludem is exicasque harundinem,
qui pertegamus uillam, dum sudumst? Daem. Tace.
tu si quid opus est dice. Ples. Dic quod te rogo,
ecquem tu hic hominem crispum, incanum uideris,
malum, periurum, palpatorem—Daem. Plurimos,
nam ego propter eius modi uiros uiuo miser.
#PLES# hic dico, in fanum Veneris qui mulierculas
duas secum adduxit, quique adornaret sibi
ut rem diuinam faciat, aut hodie aut heri.
#DAEM# non hercle, adulescens, iam hos dies complusculos
quemquam istic uidi sacruficare, neque potest
clam me esse si qui sacruficat: semper petunt
aquam hinc aut ignem aut uascula aut cultrum aut ueru
aut aulam extarem, aut aliquid—quid uerbis opust?
Veneri paraui uasa et puteum, non mihi.
nunc interuallum iam hos dies multos fuit.
#PLES# Vt uerba praehibes, me periisse praedicas.
#DAEM# mea quidem hercle causa saluos sis licet.
#SCEP# heus tu, qui fana uentris causa circumis,
iubere meliust prandium ornari domi.
#DAEM# fortasse tu huc uocatus es ad prandium,
ille qui uocauit nullus uenit? Ples. Admodum.
#SCEP# nullumst periclum te hinc ire inpransum domum:
Cererem te meliust quam Venerem sectarier:
amori haec curat; tritico curat Ceres.
#PLES# deludificauit me illic homo indignis modis.
#DAEM# pro di immortales, quid illuc est, Sceparnio,
hominum secundum litus? Scep. Vt mea est opinio,
propter uiam illi sunt uocati ad prandium.
#DAEM# qui? Scep.quia post cenam, credo, lauerunt heri.
#DAEM# confracta nauis in mari est illis. Scep. Ita est.
at hercle nobis uilla in terra et tegulae. Daem. Hui,
homunculi quanti estis. eiecti ut natant.
#PLES# ubi sunt i homines, obsecro? Daem. Hac ad dexteram
(uiden?) secundum litus. Ples. Video. sequimini.
utinam is sit quem ego quaero, uir sacerrimus.
ualete.—Scep. #S# non moneas, nosmet meminimus.
sed, o Palaemon, sancte Neptuni comes,
qui Herculis socius esse diceris,†
quod facinus uideo. Daem. quid uides? Scep. Mulierculas
uideo sedentis in scapha solas duas.
ut adflictantur miserae. euge euge, perbene,
ab saxo auortit fluctus ad litus scapham,
neque gubernator umquam potuit <rectius>.
non uidisse undas me maioris censeo.
saluae sunt, si illos fluctus deuitauerint.
nunc, nunc periclumst. <unda> eiecit alteram.
at in uadost, iam facile enabit. eugepae,
[uiden alteram illam ut fluctus eiecit foras?]
surrexit, horsum se capessit. salua res.
desiluit haec autem altera in terram e scapha.
ut prae timore in genua in undas concidit.
saluast, euasit ex aqua. iam in litore est.
sed dextrouorsum auorsa it in malam crucem.
hem, errabit illaec hodie. Daem. quid id refert tua?
#SCEP# si ad saxum quo capessit, ea deorsum cadit,
errationis fecerit compendium.
#DAEM# si tu de illarum cenaturus uesperi es,
illis curandum censeo, Sceparnio,
si apud me essurus, mihi dari operam uolo.
#SCEP# bonum aequomque oras. Daem. Sequere me hac ergo.—Scep. Sequor.—

I.III
Palaestra Nimio hominum fortunae minus miserae memorantur,
* * experiundo iis datur acerbum.
* * hoc deo complacitumst, me hoc ornatu ornatam in incertas
regiones timidam eiectam.
hancine ego ad rem natam <esse me> miseram memorabo?
hancine ego partem capio ob pietatem praecipuam?
nam hoc mi haud laborist, laborem hunc potiri,
si erga parentem aut deos me impiaui;
sed id si parate curaui ut cauerem,
tum hoc mi indecore, inique, inmodeste
datis, di; nam quid habebunt sibi signi impii posthac,
si ad hunc modum est innoxiis honor apud uos?
nam me si sciam <in uos> fecisse aut parentis
sceleste, minus me miserer;
sed erile scelus me sollicitat, eius me impietas male habet.
is nauem atque omnia perdidit in mari:
haec bonorum eius sunt reliquiae; etiam quae simul
uecta mecum in scaphast, excidit. ego nunc sola sum.
quae mihi si foret salua saltem, labor
lenior esset hic mi eius opera.
nunc quam spem aut opem aut consili quid capessam?
ita hic sola solis locis compotita sum.
hic saxa sunt, hic mare sonat,
neque quisquam homo mihi obuiam uenit.
* * *
hoc quod induta sum, summae opes oppido,
nec cibo nec loco tecta quo sim scio:
quae mihist spes, qua me uiuere uelim?
nec loci gnara sum, nec uidi aut hic fui.
saltem aliquem uelim qui mihi ex his locis
aut uiam aut semitam monstret, ita nunc
hac an illac eam, incerta sum consili;
nec prope usquam hic quidem cultum agrum conspicor.
algor, error, pauor, me omnia tenent.
haec parentes mei haud scitis miseri,
me nunc miseram esse ita uti sum.
libera ego prognata fui maxume, nequiquam fui.
nunc qui minus seruio, quam si serua forem nata?
neque quicquam umquam illis profuit qui me sibi eduxerunt.

I.iu
Ampelisca quid mihi meliust, quid magis in remst, quam a corpore uitam ut secludam?
ita male uiuo atque ita mihi multae in pectore sunt curae exanimales.
ita res se habent: uitae hau parco, perdidi spem qua me oblectabam.
omnia iam circumcursaui atque omnibus latebris perreptaui
quaerere conseruam, uoce oculis auribus ut peruestigarem.
neque eam usquam inuenio neque quo eam neque qua quaeram consultumst,
neque quem rogitem responsorem quemquam interea conuenio,
neque magis solae terrae solae sunt quam haec loca atque hae regiones;
neque si uiuit, eam uiua umquam quin inueniam desistam.
#PAL# Quoianam uox mihi prope hic sonat?
#AMP# pertimui, quis hic loquitur prope?
#PAL# spes bona, obsecro, subuenta mihi,
exime ex hoc miseram metu.
#AMP# certo uox muliebris auris tetigit meas.
#PAL# mulier est, muliebris uox mi ad auris uenit.
num ampelisca obsecro est? Amp. Ten, Palaestra, audio?
#PAL# quin uoco, ut me audiat, nomine illam suo?
ampelisca. Amp. Hem quis est? Pal. Ego, Palaestra *
#AMP# dic ubi es? Pal. Pol ego nunc in malis plurimis.
#AMP# socia sum, nec minor pars meast quam tua.
sed uidere expeto te. Pal. Mihi es aemula.
#AMP# consequamur gradu uocem. ubi es? Pal. ecce me.
accede ad me atque adi contra. Amp. Fit sedulo.
#PAL# cedo manum. Amp. accipe. Pal. Dic, uiuisne? obsecro.
#AMP# tu facis me quidem ut uiuere nunc uelim,
quom mihi te licet tangere. ut uix mihi
credo ego hoc, te tenere. obsecro, amplectere,
spes mea. ut me omnium iam laborum leuas.
#PAL# Óccupas praeloqui quae mea oratiost.
nunc abire hinc decet nos. Amp. Quo, amabo, ibimus?
#PAL# litus hoc persequamur. Amp. Sequor quo lubet.
sicine hic cum uuida ueste grassabimur?
#PAL# hoc quod est, id necessarium est perpeti.
sed quid hoc, obsecro, est? Am. quid? Pa. Viden, amabo,
fanum [uidesne] hoc? Amp. V.I est? Pal. Ad dexteram.
#AMP# Video decorum dis locum uiderier.
#PAL# haud longe abesse oportet homines hinc, ita hic lepidust locus.
<quisquis> est deus, ueneror ut nos ex hac aerumna eximat,
miseras inopis aerumnosas ut aliquo auxilio adiuuet.

I.u
Ptolemocratiaqui sunt qui a patrona preces mea expetessunt?
nam uox me precantum huc foras excitauit.
bonam atque obsequentem deam atque haud grauatam
patronam exsequontur benignamque multum.
#PAL# iubemus te saluere, mater. Ptol. Saluete,
puellae. sed unde
uos ire [cum uuida ueste] dicam, obsecro, tam maestiter uestitas?
#PAL# Ílico hinc imus, haud longule ex hoc loco;
uerum longe hinc abest unde aduectae huc sumus.
Ptol. Nempe equo ligneo per uias caerulas
estis uectae? Pal. admodum. Ptol. Ergo aequius uos erat
candidatas uenire hostiatasque. ad hoc
fanum ad istunc modum non ueniri solet.
#PAL# Quaene eiectae e mari simus ambae, obsecro,
unde nos hostias agere uoluisti huc?
nunc tibi amplectimur genua egentes opum,
quae in locis nesciis nescia spe sumus,
ut tuo recipias tecto seruesque nos
miseriarumque te ambarum uti misereat,
quibus nec locust ullus nec spes parata,
neque hoc amplius, [quam] quod uides, nobis quicquamst.
Ptol. Manus mihi date, exurgite a genibus ambae.
misericordior nulla me est feminarum.
sed haec pauperes res sunt inopesque, puellae:
egomet <meam> uix uitam colo; Veneri cibo meo seruio.
#AMP# Veneris fanum, obsecro, hoc est?
Ptol. Fateor. ego huius fani sacerdos clueo.
uerum, quidquid est, comiter fiet a me,
quo nunc copia ualebit.
ite hac mecum. Pal. Amice benigneque honorem,
mater, nostrum habes.—Ptol. Oportet.—

II.I
Piscatores Omnibus modis qui pauperes sunt homines miseri uiuont,
praesertim quibus nec quaestus est, nec didicere artem ullam:
necessitate quidquid est domi id sat est habendum.
nos iam de ornatu propemodum ut locupletes simus scitis:
hisce hami atque haec harundines sunt nobis quaestu et cultu.
* * ex urbe ad mare huc prodimus pabulatum:
pro exercitu gymnastico et palaestrico hoc habemus;
echinos, lopadas, ostreas, balanos captamus, conchas,
marinam urticam, musculos, plagusias striatas;
post id piscatum hamatilem et saxatilem aggredimur.
cibum captamus e mari: si euentus non euenit
neque quicquam captumst piscium, salsi lautique pure
domum redimus clanculum, dormimus incenati.
atque ut nunc ualide fluctuat mare, nulla nobis spes est:
nisi quid conclarum capsimus, incenati sumus profecto.
nunc Venerem hanc ueneremur bonam, ut nos lepide adiuerit hodie.

II.II
Trachalio Animum aduersaui sedulo, ne erum usquam praeterirem;
nam cum modo exibat foras, ad portum se aibat ire,
me huc obuiam iussit sibi uenire ad Veneris fanum.
sed quos perconter commode eccos uideo astare. adibo.
saluete, fures maritimi, conchitae atque hamiotae,
famelica hominum natio. quid agitis? ut peritis?
Pisc. Vt piscatorem aequomst, fame sitique [speque] *
#TRACH# * * ecquem adulescentem
huc, dum hic astatis, strenua facie rubicundum fortem,
qui tres secum homines duceret chlamydatos cum machaeris,
uidistis <uos> uenire * ? *
Pisc. Nullum istac facie ut praedicas uenisse huc scimus. #TRACH# ecquem
recaluom ac silanum senem, statutum, uentriosum,
tortis superciliis, contracta fronte, fraudulentum,
deorum odium atque hominum, malum, mali uiti probrique plenum,
qui duceret mulierculas duas secum satis uenustas?
Pisc. Cum istius modi uirtutibus operisque natus qui sit,
eum quidem ad carnificem est aequius quam ad Venerem commeare.
#TRACH# at si uidistis, dicite. Pisc. Huc profecto nullus uenit.
uale.—#TRACH# Valete. credidi: factum est quod suspicabar,
data uerba ero sunt, leno abit scelestus exulatum,
in nauem ascendit, mulieres auexit: hariolus sum.
is huc erum etiam ad prandium uocauit, sceleris semen.
nunc quid mihi meliust, quam ilico hic opperiar erum dum ueniat?
eadem, sacerdos Veneria haec si quid amplius scit,
si uidero, exquisiuero: faciet me certiorem.

II.III
Ampelisca Intellego: hanc quae proxuma est uillam Veneris fano
pulsare iussisti atque aquam rogare. #TRACH# cuia ad auris
uox mi aduolauit? Amp. Obsecro, quis hic loquitur? quem ego uideo?
#TR# estne Ampelisca haec quae foras e fano egreditur? Am. Estne hic
Trachalio, quem conspicor, calator Plesidippi?
#TRACH# east. Amp. Is est. Trachalio, salue. #TRACH# salue, Ampelisca.
quid agis tu? Amp. Aetatem haud malam male. #TRACH# melius ominare.
#AMPH# Verum omnes sapientes decet conferre et fabulari.
sed Plesidippus tuos erus ubi, amabo, est? #TRACH# heia uero,
quasi non sit intus. Amp. Neque pol est neque huc quidem ullus uenit.
#TR# non uenit? Amp. Vera praedicas. Tr. Non est meum, Ampelisca.
sed quam mox coctum est prandium? Amp. Quod prandium, obsecro te?
#TRACH# nempe rem diuinam facitis hic. Amp. quid somnias, amabo?
#TRACH# certe huc Labrax ad prandium uocauit Plesidippum
erum meum erus uester. Amp. Pol haud miranda facta dicis:
si deos decepit et homines, lenonum more fecit.
#TRACH# non rem diuinam facitis hic uos neque erus? Amp. Hariolare.
#TRACH# quid tu agis hic igitur? Amp. Ex malis multis metuque summo
capitalique ex periculo orbas auxilique opumque huc
recepit ad se Veneria haec sacerdos me et Palaestram.
#TRACH# an hic Palaestrast, obsecro, eri mei amica? Amp. Certo.
#TRACH# inest lepos in nuntio tuo magnus, mea Ampelisca.
sed istuc periclum perlubet quod fuerit uobis scire.
#AMP# confracta est, mi Trachalio, hac nocte nauis nobis.
#TRACH# quid nauis? quae istaec fabulast? Amp. Non audiuisti, amabo,
quo pacto leno clanculum nos hinc auferre uoluit
in Siciliam et quidquid domi fuit in nauem imposiuit?
ea nunc perierunt omnia. #TRACH# oh, Neptune lepide, salue,
nec te aleator nullus est sapientior; profecto
nimis lepide iecisti bolum: periurum perdidisti.
sed nunc ubi est leno Labrax? Amp. Periit potando, opinor.
Neptunus magnis poculis hac nocte eum inuitauit.
#TRACH# credo hercle anancaeo datum quod biberet. ut ego amo te,
mea Ampelisca, ut dulcis es, ut mulsa dicta dicis.
sed tu et Palaestra quomodo saluae estis? Amp. Scibis faxo.
<de> naui timidae ambae in scapham insiluimus, quia uidemus
ad saxa nauem ferrier; properans exsolui restim,
dum illi timent; nos cum scapha tempestas dextrouorsum
differt ab illis. itaque nos uentisque fluctibusque
iactatae exemplis plurimis miserae perpetuam noctem;
uix hodie ad litus pertulit nos uentus exanimatas.
#TRACH# noui, Neptunus ita solet, quamuis fastidiosus
aedilis est: si quae improbae sunt merces, iactat omnis.
#AMP# Vae capiti atque aetati tuae. #TRACH# tuo, mea Ampelisca.
sciui lenonem facere hoc, quod fecit, saepe dixi;
capillum promittam optimumst occipiamque hariolari.
#AMP# cauistis ergo tu atque erus ne abiret, cum scibatis.
#TRACH# quid faceret? Amp. #S# amabat, rogas, quid faceret? adseruaret
dies noctesque, in custodia esset semper. uerum ecastor
ut multi fecit ita probe curauit Plesidippus.
#TRACH# cur tu istuc dicis? Amp. Res palam est. #TRACH# scin tu? etiam qui it lauatum
in balineas, cum ibi sedulo sua uestimenta seruat,
tamen surripiuntur, quippe qui quem illorum obseruet falsust;
fur facile qui obseruat uidet: custos qui fur sit nescit.
sed duce me ad illam ubi est. Amp. I sane in Veneris fanum huc intro,
sedentem flentemque opprimes. #TRACH# Vt iam istuc mihi molestumst.
sed quid flet? Amp. Ego dicam tibi: hoc sese excruciat animi,
quia leno ademit cistulam ei, quam habebat ubique habebat
qui suos parentis noscere posset: eam ueretur
ne perierit. #TRACH# V.Inam ea fuit cistellula? Amp. Ibidem in naui.
conclusit ipse in uidulum, ne copia esset eius,
qui suos parentes nosceret. #TRACH# o facinus impudicum,
quam liberam esse oporteat seruire postulare.
#AMP# nunc eam cum naui scilicet abiisse pessum in altum.
et aurum et argentum fuit lenonis omne ibidem.
T. Credo aliquem immersisse atque eum excepisse. A. Id misera maestast,
sibi eorum euenisse inopiam. #TRACH# iam istoc magis usus factost,
ut eam intro consolerque eam, ne sic se excruciet animi;
nam multa praeter spem scio multis bona euenisse.
#AMP# at ego etiam, qui sperauerint spem decepisse multos.
#TRACH# ergo animus aequos optimum est aerumnae condimentum.
ego eo intro, nisi quid uis.—Amp. Eas. ego quod mihi imperauit
sacerdos, id faciam atque aquam hinc de proximo rogabo;
nam extemplo, si uerbis suis peterem, daturos dixit.
neque digniorem censeo uidisse anum me quemquam,
cui deos atque homines censeam bene facere magis decere.
ut lepide, ut liberaliter, ut honeste atque haud grauate
timidas egentes uuidas eiectas exanimatas
accepit ad sese, haud secus quam si ex se simus natae;
ut eapse <sic> succincta aquam calefactat, ut lauemus.
nunc ne morae illi sim, petam hinc aquam, unde mi imperauit.
heus ecquis in uillast? ecquis hoc recludit? ecquis prodit?

II.IV
Sceparnioquis est qui nostris tam proterue foribus facit iniuriam?
#AMP# ego sum. Scep. Hem, quid hoc boni est? eu edepol specie lepida mulierem.
#AMP# salue, adulescens. Scep. Et tu multum salueto, adulescentula.
#AMP# ad uos uenio. Scep. Accipiam hospitio, si mox uenies *
item ut adfectam; nam nunc nihil est qui te manem *
sed quid ais, mea lepida, hilara? Amp. Aha, nimium familiariter
me attrectas. Scep. Pro di immortales, Veneris effigia haec quidem est.
ut in ocellis hilaritudo est, heia, corpus cuius modi,
subuolturium—illud quidem, subaquilum uolui dicere.
uel papillae cuius modi, tum quae indoles in sauiost.
#AMP# non ego sum pollucta pago. potin ut me abstineas manum?
#SCEP# non licet saltem sic placide bellam belle tangere?
#AMP# otium ubi erit, tum tibi operam ludo et deliciae dabo;
nunc quam ob rem huc sum missa, amabo, uel tu mi aias uel neges.
#SCEP# quid nunc uis? Amp. Sapienti ornatus quid uelim indicium facit.
#SCEP# meus quoque hic sapienti ornatus quid uelim indicium facit.
#AMP# haec sacerdos Veneris hinc me petere aquam iussit a uobis. †
#SCEP# at ego basilicus sum: quem nisi oras, guttam non feres.
nostro illum puteum periclo et ferramentis fodimus.
nisi multis blanditiis a me gutta non ferri potest.
#AMP# cur tu aquam grauare, amabo, quam hostis hosti commodat?
#SCEP# cur tu operam grauare mihi quam ciuis ciui commodat?
#AMP# immo etiam tibi, mea uoluptas, quae uoles faciam omnia.
#SCEP# eugepae, saluos sum, haec iam me suam uoluptatem uocat.
dabitur tibi aqua, ne nequiquam me ames. cedo mi urnam. Amp. Cape.
propera, amabo, efferre. Scep. Manta, iam hic ero, uoluptas mea.—
#AMP# quid sacerdoti me dicam hic demoratam tam diu?
ut etiam nunc misera timeo, ubi oculis intueor mare.
sed quid ego misera uideo procul in litore?
meum erum lenonem Siciliensemque hospitem,
quos periisse ambos misera censebam in mari.
iam illud mali plus nobis uiuit quam ratae.
sed quid ego cesso fugere in fanum ac dicere haec
Palaestrae, in aram ut confugiamus prius quam huc†
scelestus leno ueniat nosque hic opprimat?
confugiam huc, ita res suppetit subit *

II.V
#SCEPARNIO# pro di immortales, in aqua numquam credidi
uoluptatem inesse tantam. ut hanc traxi lubens.
nimio minus altus puteus uisust quam prius.
ut sine labore hanc extraxi, praefiscine.
satin nequam sum, ut pote qui hodie amare inceperim?
em tibi aquam, mea tu belliata. em sic uolo
te ferre honeste, ut ego fero, ut placeas mihi.
sed ubi tu es, delicata? cape aquam hanc sis. ubi es?
amat hercle me, ut ego opinor. delituit mala.
ubi tu es? etiamne hanc urnam acceptura es? ubi es?
commodule ludis. tandem uero serio,
etiam acceptura es urnam hanc? ubi tu es gentium?
nusquam hercle equidem illam uideo. ludos me facit.
adponam hercle urnam iam ego hanc in media uia.
sed autem, quid si hanc hinc abstulerit quispiam,
sacram urnam Veneris? mi exhibeat negotium.
metuo hercle ne illa mulier mi insidias locet,
ut comprehendar cum sacra urna Veneria.
nempe optimo <me> iure in uinclis enicet
magistratus si quis me hanc habere uiderit.
nam haec litteratast, eapse cantat cuia sit.
iam hercle euocabo hinc hanc sacerdotem foras,
ut hanc accipiat urnam. accedam huc ad fores.
heus exi, Ptolemocratia, cape hanc urnam tibi:
muliercula hanc nescio quae huc ad me detulit.
intro ferundast. repperi negotium,
siquidem his mihi ultro adgerunda etiam est aqua.—

II.ui
Labraxqui homo sese miserum et mendicum uolet,†
Neptuno credat sese atque aetatem suam:
nam si quis cum eo quid rei commiscuit,
ad hoc exemplum amittit ornatum domum.
edepol, Libertas, lepida es, quae numquam pedem
uoluisti in nauem cum Hercule una imponere.
sed ubi ille meus est hospes, qui me perdidit?
atque eccum incedit. Charmides Quo malum properas, Labrax?
nam equidem te nequeo consequi tam strenue.
#LABR# V.Inam te prius quam oculis uidissem meis,
malo cruciatu in Sicilia perbiteres,
quem propter hoc mihi optigit misero mali.
#CHARM# V.Inam, quom in aedis me ad te adduxisti <tuas>,
in carcere illo potius cubuissem die.
deosque immortales quaeso, dum uiuas uti
omnes tui similes hospites habeas tibi.
#LABR# malam fortunam in aedis te adduxi meas.
quid mihi scelesto tibi erat auscultatio,
quidue hinc abitio quidue in nauem inscensio?
ubi perdidi etiam plus boni quam mihi fuit.
#CHARM# Pol minime miror, nauis si fractast tibi,
scelus te et sceleste parta quae uexit bona.
#LABR# pessum dedisti me blandimentis tuis.
#CHARM# Scelestiorem cenam cenaui tuam,
quam quae Thyestae quondam aut posita est Tereo.
#LABR# perii, animo male fit. contine quaeso caput.
#CHARM# Pulmoneum edepol nimis uelim uomitum uomas.
#LABR# eheu, Palaestra atque Ampelisca, ubi estis nunc?
#CHARM# Piscibus in alto, credo, praebent pabulum.
#LABR# mendicitatem mi optulisti opera tua,
dum tuis ausculto magnidicis mendaciis.
#CHARM# Bonam est quod habeas gratiam merito mihi,
qui te ex insulso salsum feci opera mea.
#LABR# quin tu hinc is a me in maxumam malam crucem?
#CHARM# Eas. easque res agebam commodum.
#LABR# eheu, quis uiuit me mortalis miserior?
#CHARM# Ego multo tanto miserior quam tu, Labrax.
#LABR# qui? Ch.quia ego indignus sum, tu dignus qui sies.
#LABR# o scirpe, scirpe, laudo fortunas tuas,
qui semper seruas gloriam aritudinis.
#CHARM# Equidem me ad uelitationem exerceo,
nam omnia corusca prae temore fabulor.
#LABR# edepol, Neptune, es balineator frigidus:
cum uestimentis postquam aps te abii, algeo.
#CHARM# ne thermipolium quidem ullum instruit,
ita salsam praehibet potionem et frigidam.
#LABR# Vt fortunati sunt fabri ferrarii,
qui apud carbones adsident: semper calent.
#CHARM# V.Inam fortuna nunc anetina uterer,
ut quom exiissem ex aqua, arerem tamen.
#LABR# quid si aliquo ad ludos me pro manduco locem?
#CHARM# Quapropter? Labr.quia pol clare crepito dentibus.
#CHARM# Iure optumo me elauisse arbitror.
L.qui? Ch.qui <un>a auderem tecum in nauem ascendere,
qui a fundamento mi usque mouisti mare.
#LABR# tibi auscultaui, tu promittebas mihi
illi esse quaestum maximum meretricibus,
ibi me conruere posse aiebas ditias.
#CHARM# Iam postulabas te, impurata belua,
totam Siciliam deuoraturum insulam?
#LABR# Quaenam ballaena meum uorauit uidulum,
aurum atque argentum ubi omne compactum fuit?
#CHARM# Eadem illa, credo, quae meum marsuppium,
quod plenum argenti fuit in sacciperio.
#LABR# eheu, redactus sum usque ad unam hanc tuniculam
et ad hoc misellum pallium. perii oppido.
#CHARM# Vel consociare mihi quidem tecum licet:
aequas habemus partes. Labr. Saltem si mihi
mulierculae essent saluae, spes aliquae forent.
nunc si me adulescens Plesidippus uiderit,
quo ab arrabonem pro Palaestra acceperam,
iam is exhibebit hic mihi negotium.
#CHARM# quid, stulte, ploras? tibi quidem edepol copiast,
dum lingua uiuet, qui rem soluas omnibus.

II.uii
Sceparnio quid illuc, opsecro, negotist quod duae mulierculae
hic in fano Veneris signum flentes amplexae tenent,
nescio quem metuentes miserae? nocte hac aiunt proxuma
se iactatas, atque eiectas hodie esse aiunt e mari.
#LABR# opsecro hercle, adulescens, ubi istaec sunt quas memoras mulieres?
#SCEP# hic in fano Veneris. Labr. Quot sunt? Scep. Totidem quot ego et tu sumus.
#LABR# nempe meae? Scep. Nempe nescio istuc. Labr. Qua sunt facie? Scep. Scitula.
uel ego amare utramuis possum, si probe adpotus siem.
#LABR# nempe puellae? Scep. Nempe molestus es. i uise, si lubet.
#LABR# meas oportet intus esse hic mulieres, mi Charmides.
#CHARM# Iuppiter te perdat, et si sunt, et si non sunt tamen.
#LABR# intro rumpam iam huc in Veneris fanum.—Charm. In barathrum mauelim.
opsecro, hospes, da mihi aliquid ubi condormiscam loci.
#SCEP# istic ubi uis condormisce; nemo prohibet, publicum est.
#CHARM# At uides me ornatus ut sim uestimentis uuidis:
recipe me in tectum, da mihi uestimenti aliquid aridi,
dum arescunt mea; in aliquo tibi gratiam referam loco.
#SCEP# tegillum eccillud, mihi unum id aret; id si uis, dabo:
eodem amictus, eodem tectus esse soleo, si pluit.
tu istaec mihi dato: exarescent faxo. Charm. Eho an te paenitet,
in mari quod elaui, ni hic in terra iterum eluam?
#SCEP# eluas tu an exunguare, ciccum non interduim.
tibi ego numquam quicquam credam, nisi si accepto pignore.
tu uel suda uel peri algu, uel tu aegrota uel uale.
barbarum hospitem mi in aedis nil moror. sat litiumst.—
#CHARM# Iamne abis? uenalis illic ductitauit, quisquis est;
non est misericors. sed quid ego hic asto infelix uuidus?
quin abeo huc in Veneris fanum, ut edormiscam hanc crapulam,
quam potaui praeter animi quam libuit sententiam?
quasi uinis Graecis Neptunus nobis suffudit mare,
itaque aluom prodi sperauit nobis salsis poculis;
quid opust uerbis? si inuitare nos paulisper pergeret,
ibidem obdormissemus: nunc uix uiuos amisit domum.
nunc lenonem quid agat intus uisam, conuiuam meum.—

III.I

#DAEMONES# miris modis di ludos faciunt hominibus:
[mirisque exemplis somnia in somnis danunt]
ne dormientis quidem sinunt quiescere.
uelut ego hac nocte quae praecessit proxima
mirum atque inscitum somniaui somnium.
ad hirundininum nidum uisa est simia
ascensionem ut faceret admolirier
* * *
neque eas eripere quibat inde. postibi
uidetur ad me simia adgredirier,
rogare scalas ut darem utendas sibi.
ego ad hoc exemplum simiae respondeo,
* * *
natas ex Philomela † atque ex Progne esse hirundines.
ago cum illa, ne quid noceat meis popularibus.
atque illa animo iam fieri ferocior;
uidetur ultro mihi malum minitarier.
in ius uocat med. ibi ego nescio quo modo
iratus uideor mediam arripere simiam;
concludo in uincla bestiam nequissimam.
nunc quam ad rem dicam hoc attinere somnium,
numquam hodie quiui ad coniecturam euadere.
sed quid hic in Veneris fano meae uiciniae
clamoris oritur? animus mirat<ur meus.>

III.II
#TRACHALIO# pro cyrenenses populares, uostram ego imploro fidem,
agricolae, accolae propinqui qui estis his regionibus,
ferte opem inopiae atque exemplum pessumum pessum date.
uindicate, ne impiorum potior sit pollentia
quam innocentum, qui se scelere fieri nolunt nobiles.
statuite exemplum impudenti, date pudori praemium,
facite hic lege potius liceat quam ui uicto uiuere.
currite huc in Veneris fanum, uostram iterum imploro fidem,
qui prope hic adestis quique auditis clamorem meum,
ferte suppetias qui Veneri Veneriaeque antistitae
more antiquo in custodelam suom commiserunt caput,
praetorquete iniuriae prius collum quam ad uos peruenat.
Da. quid istuc est negoti? Tr. Per ego haec genua te optestor, senex,
quisquis es—Daem.quin tu ergo omitte genua et quid sit mi expedi
<quod tu>multues. #TRACH# teque oro et quaeso, si speras tibi
hoc anno multum futurum sirpe et laserpicium
eamque euenturam exagogam Capuam saluam et sospitem,
atque ab lippitudine usque siccitas ut sit tibi,
[Daem. Sanun es? #TRACH# seu tibi confidis fore multam magudarim]
ut te ne pigeat dare operam mihi quod te orabo, senex.
#DAEM# at ego te per crura et talos tergumque obtestor tuom,
ut, tibi ulmeam ni deesse speres uirgidemiam
et tibi euenturam hoc anno uberem messem mali,
ut mi istuc dicas negoti quid sit, quod tumultues.
#TRACH# qui lubet maledicere? equidem tibi bona optaui omnia.
#DAEM# bene equidem tibi dico, qui te digna ut eueniant precor.
#TR# Obsecro, hoc praeuortere ergo. Da. quid negotist? Tr. Mulieres
duae innocentes intus hic sunt, tui indigentes auxili,
quibus aduorsum ius legesque insignite iniuria hic
facta est fitque in Veneris fano; tum sacerdos Veneria
indigne adflictatur. Daem.quis homo est tanta confidentia,
qui sacerdotem uiolare audet? sed eae mulieres
quae sunt? aut quid is iniqui fit? #TRACH# si das operam, eloquar.
Veneris signum sunt amplexae. nunc <homo audacissimus>
eas deripere uolt. eas ambas esse oportet <liberas>.
#DAEM# quis istic est qui deos tam parui pendit? <paucis expedi>.
#TRACH# fraudis sceleris parricidi periuri plenis<simus>,
legirupa impudens impurus inuerecundissimus,
uno uerbo absoluam, lenost: quid illum porro praedicem?
#DAEM# edepol infortunio hominem praedicas donabilem.
#TRACH# qui sacerdoti scelestus faucis interpresserit.
#DAEM# at malo cum magno suo fecit hercle. ite istinc foras,
Turbalio, Sparax. ubi estis? #TRACH# i obsecro intro, subueni
illis. Daem. Iterum haud imperabo. sequimini hac. #TRACH# age nunciam,
iube oculos elidere, itidem ut sepiis faciunt coqui.
#DAEM# proripite hominem pedibus huc itidem quasi occisam suem.—
#TRACH# audio tumultum. opinor, leno pugnis pectitur.
nimis uelim improbissimo homini malas edentauerint.
sed eccas ipsae huc egrediuntur timidae e fano mulieres.

III.III
Palaestra Nunc id est cum omnium copiarum atque opum,
auxili, praesidi uiduitas nos tenet.
<nulla nunc> speculast quae salutem afferat,
<nec quam in> partem ingredi persequamur
<scimus: tanto> in metu nunc sumus ambae,
<tanta> importunitas tantaque iniuria
<facta in> nos est modo hic intus ab nostro ero,
qui scelestus sacerdotem anum praecipes
reppulit propulit perquam indignis modis
nosque ab signo intimo ui deripuit sua.
sed nunc sese ut ferunt res fortunaeque nostrae,
par moriri est. neque est melius morte in malis,
rebus miseris. #TRACH# quid est? quae illaec oratiost?
cesso ego has consolari? heus, Palaestra, Pal.qui uocat?
#TRACH# ampelisca. Ampelisca Óbsecro, quis est qui uocat?
#PAL# quis is est qui nominat? #TRACH# si respexis, scies.
#PAL# Ó salutis meae spes. #TRACH# tace ac bono animo es.
me uide. Pal. #S# modo id liceat, uis ne opprimat,
quae uis uim mi afferam ipsa adigit. Tr. Ah, desine, nimis inepta es.
#PAL# desiste dictis nunciam miseram me consolari;
nisi quid re praesidium apparas, Trachalio, acta haec res est.
#AMP# certumst moriri quam hunc pati <saeuire> lenonem in me.
sed muliebri animo sum tamen: miserae <quom uenit> in mentem
mihi mortis, metus membra occupat. edepol * hunc acerbum.
T. Bonum animum habete. P. Nam, obsecro, unde <ani>mus mi inuenitur?
#TRACH# ne, inquam, timete; adsidite hic in ara. Amp. quid istaec ara
prodesse nobis <plus> potest quam signum in fano hic intus
Veneris, quod amplexae modo, unde abreptae per uim miserae?
#TRACH# sedete hic modo, ego hinc uos tamen tutabor. aram habete hanc
uobis pro castris, moenia hinc ego uos defensabo;
praesidio Veneris malitiae lenonis contra incedam.
#PAL# tibi auscultamus et, Venus alma, ambae te obsecramus,
aram amplexantes hanc tuam lacrumantes, genibus nixae,
in custodelam nos tuam ut recipias et tutere;
illos scelestos, qui tuom fecerunt fanum parui,
fac ut ulciscare nosque ut hanc tua pace aram obsidere
patiare: elautae ambae sumus opera Neptuni noctu,
ne <inuisas> habeas neue idcirco nobis uitio uortas,
si quippiamst, minus quod bene esse lautum tu arbitrare.
#TRACH# Venus, aequom has petere intellego: decet abs te id impetrari;
ignoscere his te conuenit: metus has id ut faciant subigit.
te ex concha natam esse autumant, caue tu harum conchas spernas.
sed optume eccum exit senex, patronus mihique et uobis.

III.IV

#DAEMONES# exi e fano, natum quantum est hominum sacrilegissime.
uos in aram abite sessum. sed ubi sunt? #TRACH# huc respice.
#DAEM# optume, istuc uolueramus. iube modo accedat prope.
tun legirupionem hic nobis cum dis facere postulas?
pugnum in os impinge. Labr. Iniqua haec patior cum pretio tuo.
#DAEM# at etiam minitatur audax? Labr. Ius meum ereptum est mihi,
meas mihi ancillas inuito me eripis. #TRACH# cedo <iudicem>
de senatu Cyrenensi quemuis opulentum uirum,
si tuas esse oportet niue eas esse oportet liberas
niue in carcerem compingi <te> est aequom aetatemque ibi
te usque habitare, donec totum carcerem contriueris.
#LABR# non hodie isti rei auspicaui, ut cum furcifero fabuler.
te ego appello. Daem. Cum istoc primum, qui te nouit, disputa.
#LABR# tecum ago. #TRACH# at qui mecum agendumst. suntne illae ancillae tuae?
#LABR# sunt. #TRACH# agedum ergo, tange utramuis digitulo minimo modo.
L. quid si attigero? T. Extemplo hercle ego te follem pugilatorium
faciam et pendentem incursabo pugnis, periurissime.
#LABR# mihi non liceat meas ancillas Veneris de ara abducere?
#DAEM# non licet: est lex apud nos—Labr. Mihi cum uestris legibus
<nil quicquamst> commerci. equidem istas iam ambas educam foras.
tu, senex, si istas amas, huc arido argentost opus;
si autem Veneri complacuerunt, habeat, si argentum dabit.
#DAEM# det tibi argentum? nunc adeo meam ut scias sententiam,
occipito modo illis adferre uim ioculo pausillulum,
ita ego te hinc ornatum amittam, tu ipsus te ut non noueris.
uos adeo, ubi ego innuero uobis, ni ei caput exoculassitis,
quasi murteta iunci, item ego uos uirgis circumuinciam.
La. Vi agis mecum. Tr. Etiam uim †proportas, flagiti flagrantia?
#LABR# tun, trifurcifer, mihi audes inclementer dicere?
#TRACH# fateor, ego trifurcifer sum, tu es homo adprime probus:
numqui minus hasce esse oportet liberas? Labr. quid, liberas?
#TRACH# atque eras tuas quidem hercle, atque ex germana Graecia;
nam altera haec est nata Athenis ingenuis parentibus.
#DAEM# quid ego ex te audio? #TRACH# hanc Athenis esse natam liberam.
Da. Mea popularis, obsecro, haec est? Tr. Non tu Cyrenensis es?
#DAEM# immo Athenis natus altusque educatusque Atticis.
#TRACH# opsecro, defende ciues tuas, senex. Daem. O filia
mea, quom hanc uideo, mearum me absens miseriarum commones;
trima quae periit mihi, iam tanta esset, si uiuit, scio.
#LABR# argentum ego pro istisce ambabus cuiae erant domino dedi;
quid mea refert, haec Athenis natae an Thebis sient,
dum mihi recte seruitutem seruiant? #TRACH# itane, impudens?
tune hic, feles uirginalis, liberos parentibus
sublectos habebis atque indigno quaestu conteres?
nam huic alterae quae patria sit profecto nescio,
nisi scio probiorem hanc esse, quam te, impuratissime.
La. †Tuae istae sunt. Tr. Contende ergo, uter sit tergo—uerior:
ni offerumentas habebis pluris in tergo tuo,
quam ulla nauis longa clauos, tum ego ero mendacissimus:
postea aspicito meum, quando ego tuom inspectauero:
ni erit tam sincerum, ut quiuis dicat ampullarius
optimum esse operi faciundo corium et sincerissimum,
quid causae est quin uirgis te usque ad saturitatem sauciem?
quid illas spectas? quas si attigeris, oculos eripiam tibi.
#LABR# at qui, quia uotas, utramque iam mecum abducam simul.
#DAEM# quid facies? Labr. Volcanum adducam, is Venerist aduersarius.
#TRACH# Quo illic it? Labr. Heus, ecquis hic est? heus. Daem. #S# attigeris ostium,
iam hercle tibi messis in ore fiet mergis pugneis.
Lorarius Nullum habemus ignem, ficis uictitamus aridis.
#DAEM# ego dabo ignem, siquidem in capite tuo conflandi copiast.
#LABR# ibo hercle aliquo quaeritatum ignem. Daem. quid quom inueneris?
La. Ignem magnum hic faciam. Da.quin † inhumanum exuras tibi?
#LABR# immo hasce ambas hic in ara ut uiuas comburam, id uolo.
#DAEM# iam hercle ego te barba continuo arripiam, in ignem coniciam
teque ambustulatum obiciam magnis auibus pabulum.
quom coniecturam egomet mecum facio, haec illast simia,
quae has hirundines ex nido uolt eripere ingratiis,
quod ego in somnis somniaui. #TRACH# scin quid tecum oro, senex?
ut illas serues, uim defendas, dum ego erum adduco meum.
D. Quaere erum atque adduce. T. At hic ne—D. Maximo malo suo,
si attigerit siue occeptassit. #TRACH# cura. Daem. Curatumst, abi.
#TRACH# hunc quoque adserua ipsum, ne quo abitat; nam promisimus
carnufici aut talentum magnum aut hunc hodie sistere.
#DAEM# abi modo, ego dum hoc curabo recte. #TRACH# iam ego reuenero.

III.V

#DAEM# Vtrum tu, leno, cum malo lubentius
quiescis an sic sine malo, si copiast?
#LABR# ego quae tu loquere flocci non facio, senex.
meas quidem te inuito et Venere et summo Ioue
de ara capillo iam deripiam. Daem. Tange dum.
#LABR# tangam hercle uero. Daem. Agedum ergo, accede huc modo.
#LABR# iube dum recedere istos ambo illuc modo.
#DAEM# immo ad te accedent. Labr. Non hercle equidem censeo.
#DAEM# quid ages, si accedent propius? Labr. Ego recessero.
uerum, senex, si te umquam in urbe offendero,
numquam hercle quisquam me lenonem dixerit,
si te non ludos pessimos dimisero.
#DAEM# facito istuc quod minitare; sed nunc interim,
si illas attigeris, dabitur tibi magnum malum.
#LABR# Quam magnum uero? Daem. Quantum lenoni sat est.
#LABR# minacias ego flocci non faciam tuas,
equidem has te inuito iam ambas rapiam. Daem. Tange dum.
#LABR# tangam hercle uero. Daem. Tanges, at scin quo modo?
i dum, Turbalio, curriculo, adfert<o domo>
duas clauas. Labr. Clauas? Daem. Sed probas. propera cito.
ego te hodie faxo recte acceptum, ut dignus es.
#LABR# eheu, scelestus galeam in naui perdidi;
nunc mi opportuna hic esset, salua si foret.
licet saltem istas mi appellare? Daem. Non licet.
ehem, optime edepol eccum clauator aduenit.
#LABR# illud quidem edepol tinnimentum est auribus.
#DAEM# age accipe illinc alteram clauam, Sparax.
age, alter istinc, alter hinc adsistite.
adsistite ambo. sic. audite nunciam:
si hercle illic illas hodie digito tetigerit
inuitas, ni istunc istis inuitassitis
usque adeo donec qua domum abeat nesciat,
periistis ambo. si appellabit quempiam,
uos respondetote istinc istarum uicem;
sin ipse abire hinc uolet, quantum potest
extemplo amplectitote crura fustibus.
#LABR# etiam me abire hinc non sinent? Daem. Dixi satis.
et ubi ille seruos cum ero huc aduenerit,
qui erum accersiuit, itote extemplo domum.
curate haec sultis magna diligentia.—
#LABR# heu hercle, ne istic fana mutantur cito:
iam hoc Herculi est, Veneris fanum quod fuit,
ita duo destituit signa hic cum clauis senex.
non hercle quo hinc nunc gentium aufugiam scio,
ita nunc mi utrumque saeuit, et terra et mare.
Palaestra. Lor. quid uis? Labr. Apage, controuersia est,
haec quidem Palaestra, quae respondit, non mea est.
heus, Ampelisca. Lor. alter Caue sis infortunio.
#LABR# Vltro te. signa ut homines satis recte monent.
sed uobis dico, heus uos, num molestiaest,
me adire ad illas propius? Lor. Nil nobis quidem.
#LABR# numquid molestum mihi erit? Lor. Nil, si caueris.
#LABR# quid est quod caueam? Lor. Em, a crasso infortunio.
#LABR# Quaeso hercle, abire ut liceat. Lor. Abeas, si uelis.
#LABR# bene hercle factum. habeo uobis gratiam.
[non] accedam potius. Lor. Illic astato ilico.
#LABR# edepol proueni nequiter multis modis.
certumst hasce hodie usque obsidione uincere.

III.VI

Plesidippus Meamne ille amicam leno ui, uiolentia
de ara deripere Veneris uoluit? Trachalio Admodum.
#PLES# quin occidisti extemplo? #TRACH# Gladius non erat.
Pl. Caperes aut fustem aut lapidem. Tr. quid? ego quasi canem
hominem insectarer lapidibus nequissimum?
#LABR# nunc pol ego perii, Plesidippus eccum adest.
conuerret iam hic me totum cum puluisculo.
#PLES# etiamne in ara tunc sedebant mulieres,
quom ad me profectu's ire? #TRACH# ibidem nunc sedent.
#PLES# quis illas nunc illic seruat? #TRACH# nescio quis senex,
uicinus Veneris; is dedit operam optumam.
is nunc cum seruis seruat. ego mandaueram.
#PLES# duc me ad lenonem recta. ubi illic est homo?
#LABR# salue. Ples. Salutem nil moror. opta ocius:
rapi te obtorto collo mauis an trahi?
utrum uis opta, dum licet. Labr. Neutrum uolo.
#PLES# abi sane ad litus curriculo, Trachalio,
iube illos in urbem ire obuiam ad portum mihi,
quos mecum duxi, hunc qui ad carnificem traderent.
post huc redito atque agitato hic custodiam.
ego hunc scelestum in ius rapiam exulem.
age, ambula in ius. Labr. quid ego deliqui? Ples. Rogas,
quin arrabonem a me accepisti ob mulierem
et eam hinc abduxti? Labr. Non auexi. Ples. Cur negas?
#LABR# quia pol prouexi: auehere non quiui miser.
equidem tibi me dixeram praesto fore
apud Veneris fanum: <num>quid muto? sumne ibi?
#PLES# in iure causam dicito, hic uerbum sat est:
sequere. Labr. Obsecro te, subueni mi, Charmides.
rapior optorto collo. Charmidesquis me nominat?
#LABR# Viden me ut rapior? Charm. Video, atque inspecto lubens.
#LABR# non subuenire mi audes? Charm.quis homo te rapit?
#LABR# adulescens Plesidippus. Charm. Vt nanctu's, habe.
bono animo meliust te in neruom conrepere.
tibi optigit quod plurimi exoptant sibi.
#LABR# quid id est? Charm. Vt id quod quaerant inueniant sibi.
#LABR# sequere, obsecro, me. Charm. Pariter suades qualis es:
tu in neruom rapere, eo me obsecras ut te sequar.
etiam retentas? Labr. Perii. Ples. Verum sit uelim.
tu, mea Palaestra et Ampelisca, ibidem ilico
manete, dum ego huc redeo. Lor. Equidem suadeo,
ut ad nos abeant potius, dum recipis. Ples. Placet,
bene facitis. Labr. Fures mi estis. Lor. quid, fures? rape.
#LABR# oro obsecro, Palaestra. Ples. Sequere, carnufex.
#LABR# hospes—Charm. Non sum hospes, repudio hospitium tuom.
#LABR# sicine me spernis? Charm. Sic ago: semel bibo.
#LABR# di te infelicent.—Charm. Isti capiti dicito.
credo alium in aliam beluam hominem uortier:
illic in columbum, credo, leno uortitur,
nam in collumbari collus haud multo post erit;
in neruom ille hodie nidamenta congeret.
uerum tamen ibo, ei aduocatus ut siem,
si qui mea opera citius addici potest.—

IV.I

#DAEMONES# bene factum et uolup est, me hodie his mulierculis
tetulisse auxilium. iam clientas repperi,
atque ambas forma scitula atque aetatula.
sed uxor scelesta me omnibus seruat modis,
ne quid significem quippiam mulierculis.
sed Gripus seruos noster quid rerum gerat
miror, de nocte qui abiit piscatum ad mare.
pol magis sapisset, si dormiuisset domi,
nam nunc et operam ludos facit et retia,
ut tempestas est nunc atque ut noctu fuit.
in digitis hodie percoquam quod ceperit,
ita fluctuare uideo uehementer mare.
sed ad prandium uxor me uocat. redeo domum.
iam meas opplebit aures † sua uaniloquentia.—

IV.II

#GRIPUS# neptuno has ago gratias meo patrono,
qui salsis locis incolit pisculentis,
quom me ex suis locis pulchre ornatum expediuit
†templis reducem, plurima praeda onustum,
salute horiae, quae in mari fluctuoso
piscatu nouo me uberi compotiuit;
miroque modo atque incredibili hic piscatus mihi lepide euenit,
neque piscium ullam unciam hodie pondo cepi, nisi hoc quod fero hic in rete.
nam ut de nocte multa impigreque exurrexi,
lucrum praeposiui sopori et quieti:
tempestate saeua experiri expetiui,
paupertatem eri qui et meam seruitutem
tolerarem, opera haud fui parcus mea.
nimis homo nihilist quis piger est nimisque id genus odi ego male.
uigilare decet hominem qui uolt sua temperi conficere officia.
non enim illum expectare oportet, dum erus se ad suom suscitet officium.
nam qui dormiunt libenter, sine lucro et cum malo quiescunt.
nam ego nunc mihi, qui impiger fui,
repperi ut piger, si uelim, siem:
hoc ego in mari [quidquid inest] repperi.
quidquid inest, graue quidem inest; aurum hic ego inesse reor;
nec mihi consciust ullus homo.
nunc haec tibi occasio, Gripe optigit, ut liber s<it
nemo> ex populo praeter te.
nunc sic faciam, sic consilium est: ad erum ueniam docte atque astute.
pauxillatim pollicitabor pro capite argentum, ut sim liber.
iam ubi liber ero, igitur demum instruam agrum atque aedis, mancipia,
nauibus magnis mercaturam faciam, apud reges rex perhibebor.
post animi causa mihi nauem faciam atque imitabor Stratonicum,
oppida circumuectabor.
ubi nobilitas mea erit clara,
oppidum magnum communibo, ei ego urbi Gripo indam nomen,
monimentum meae famae et factis, ibi qui regnum magnum instituam.
magnas res hic agito in mentem instruere. nunc hunc uidulum condam.
sed hic rex cum aceto pransurust et sale, sine bono pulmento.

IV.III

#TRACHALIO# heus, mane. Grip. quid maneam? #TRACH# dum hanc tibi, quam trahis, rudentem complico.
#GRIP# mitte modo. #TRACH# at pol ego te adiuuo nam bonis quod bene fit haud perit.
#GRIP# turbida tempestas heri fuit,
nil habeo, adulescens, piscium, ne tu mihi esse postules;
non uides referre me uuidum rete, sine squamoso pecu?
#TRACH# non edepol piscis expeto quam tui sermonis sum indigens.
#GRIP# enicas iam me odio, quisquis es. #TRACH# non sinam ego abire hinc te. mane.
Gr. Caue sis malo. quid tu, malum, nam me retrahis? Tr. Audi.
G. Non audio. T. At pol qui audies post. G.quin loquere quid uis.
#TR# eho mane dum, est operae pretium quod tibi ego narrare uolo.
Gr. Eloquere quid id est? Tr. Vide num quispiam consequitur prope nos.
#GRIP# ecquid est quod mea referat? #TRACH# scilicet.
sed boni consili ecquid in te mihi est?
#GRIP# quid negoti est, modo dice. #TRACH# dicam, tace,
si fidem modo das mihi te non fore infidum.
#GRIP# do fidem tibi, fidus ero, quisquis es. #TRACH# audi.
furtum ego uidi qui faciebat;
noram dominum, id cui fiebat,
post ad furem egomet deuenio
feroque ei condicionem hoc pacto:
'ego istuc furtum scio cui factum est;
nunc mihi si uis dare dimidium,
indicium domino non faciam.'
is mihi nihil etiam respondit.
quid inde aequom est dari mihi? dimidium
uolo ut dicas. Grip. Immo hercle etiam amplius,
nam nisi dat, domino dicundum
censeo. #TRACH# tuo consilio faciam.
nunc aduorte animum; namque hoc omne
attinet ad te. Grip. quid factumst?
#TR# Vidulum istum cuiust noui ego hominem iam pridem. Gr. quid est?
#TRACH# et quo pacto periit. Grip. At ego quo pacto inuentust scio
et qui inuenit hominem noui et dominus qui nunc est scio.
nihilo pol pluris tua hoc quam quanti illud refert mea:
ego illum noui cuius nunc est, tu illum cuius antehac fuit.
hunc homo feret a me nemo, ne tu te speres potis.
#TRACH# non ferat si dominus ueniat? Grip. Dominus huic, ne frustra sis,
nisi ego nemo natust, hunc qui cepi in uenatu meo.
#TRACH# itane uero? Grip. Ecquem esse dices in mari piscem meum?
quos cum capio, siquidem cepi, mei sunt; habeo pro meis,
nec manu adseruntur neque illinc partem quisquam postulat.
in foro palam omnes uendo pro meis uenalibus.
mare quidem commune certost omnibus. #TRACH# adsentio:
qui minus hunc communem quaeso mi esse oportet uidulum?
in mari inuentust communi. Grip. Esne impudenter impudens?
nam si istuc ius sit quod memoras, piscatores perierint.
quippe quom extemplo in macellum pisces prolati sient,
nemo emat, suam quisque partem piscium poscant sibi,
dicant, in mari communi captos. #TRACH# quid ais, impudens?
ausu's etiam comparare uidulum cum piscibus?
eadem tandem res uidetur? Grip. In manu non est mea:
ubi demisi rete atque hamum, quidquid haesit extraho.
meum quod rete atque hami nancti sunt, meum potissimumst.
#TR# immo hercle haud est, siquidem quod uas excepisti. Gr. Philosophe.
#TRACH# sed tu enumquam piscatorem uidisti, uenefice,
uidulum piscem cepisse aut protulisse ullum in forum?
non enim tu hic quidem occupabis omnis quaestus quos uoles:
et uitorem et piscatorem te esse, impure, postulas.
uel te mihi monstrare oportet piscis qui sit uidulus,
uel quod in mari non natum est neque habet squamas ne feras.
Gr. quid, tu numquam audisti esse antehac uidulum piscem? Tr. Scelus,
nullus est. Grip. Immo est profecto; ego, qui sum piscator, scio;
uerum raro capitur, nullus minus saepe ad terram uenit.
#TRACH# nil agis, dare uerba speras mihi te posse, furcifer.
Gr. Quo colore est, hoc colore capiuntur pauxilluli;
sunt alii puniceo corio, magni item; atque atri. #TRACH# scio.
tu hercle, opino, in uidulum te bis conuertes, nisi caues:
fiet tibi puniceum corium, postea atrum denuo.
#GRIP# Quod scelus hodie hoc inueni. #TRACH# Verba facimus, it dies.
uide sis, cuius arbitratu nos uis facere. Grip. Viduli
arbitratu. * ita enim uero. #TRACH# stultus es. Grip. Salue, Thales.
#TRACH# tu istunc hodie non feres, nisi das sequestrum aut arbitrum,
quoius haec res arbitratu fiat. Grip. Quaeso, sanus es?
#TRACH# elleborosus sum. Grip. At ego cerritus, hunc non amittam tamen.
#TRACH# Verbum etiam adde unum, iam in cerebro colaphos apstrudam tuo;
iam ego te hic, itidem quasi peniculus nouos exurgeri solet,
ni hunc amittis, exurgebo quidquid umoris tibist.
#GRIP# tange: adfligam ad terram te itidem ut piscem soleo polypum.
uis pugnare? #TRACH# quid opust? quin tu potius praedam diuide.
#GRIP# hinc tu nisi malum frunisci nil potes, ne postules.
abeo ego hinc. Tr. At ego hinc offlectam nauem, ne quo abeas. mane.
#GRIP# si tu proreta isti naui es, ego gubernator ero.
mitte rudentem, sceleste. #TRACH# mittam: omitte uidulum.
#GRIP# numquam hercle hinc hodie ramenta fies fortunatior.
#TRACH# non probare pernegando mihi potes, nisi pars datur
aut ad arbitrum reditur aut sequestro ponitur.
#GRIP# Quemne ego excepi in mari—#TRACH# at ego inspectaui e litore.
#GRIP# mea opera, labore et rete et horia? #TRACH# numqui minus,
si ueniat nunc dominus cuiust, ego qui inspectaui procul
te hunc habere, fur sum quam tu? Grip. Nihilo. #TRACH# mane, mastigia:
quo argumento socius non sum, et fur sum? fac dum ex te sciam.
#GRIP# nescio, neque ego istas uestras leges urbanas scio,
nisi quia hunc meum esse dico. #TRACH# et ego item esse aio meum.
#GRIP# mane, iam repperi quo pacto nec fur nec socius sies.
#TRACH# Quo pacto? Grip. Sine me hinc abire, tu abi tacitus tuam uiam;
nec tu me cuiquam indicassis neque ego tibi quicquam dabo;
tu taceto, ego mussitabo: hoc optimum atque aequissimum est.
#TRACH# ecquid condicionis audes ferre? Grip. Iam dudum fero:
ut abeas, rudentem amittas, mihi molestus ne sies.
#TR# mane, dum refero condicionem. Gr. Te, opsecro hercle, aufer modo.
#TRACH# ecquem in his locis nouisti? Grip. Oportet uicinos meos.
#TR# ubi tu hic habitas? Gr. Porro illic longe usque in campis ultimis.
#TRACH# Vin qui in hac uilla habitat, eius arbitratu fieri?
#GRIP# paulisper remitte restem, dum concedo et consulo.
#TRACH# fiat. Grip. Euge, salua res est, praeda haec perpetua est mea;
ad meum erum arbitrum uocat me hic intra praesepis meas:
numquam hercle hodie abiudicabit ab suo triobolum.
ne iste haud scit quam condicionem tetulerit. ibo ad arbitrum.
#TR# quid igitur? Gr. Quamquam istuc esse ius meum certo scio,
fiat istuc potius, quam nunc pugnem tecum. #TRACH# nunc places.
#GRIP# Quamquam ad ignotum arbitrum me appellis, si adhibebit fidem,
etsist ignotus, notus: si non, notus ignotissimust.

IV.IV
Daemones Serio edepol, quamquam uobis <uolo> quae uoltis, mulieres,
metuo, propter uos ne uxor mea med extrudat aedibus,
quae me paelices adduxe dicet ante oculos suos.
uos confugite in aram potius quam ego. Puellae Miserae periimus.
#DAEM# ego uos saluas sistam, ne timete. sed quid uos foras
prosequimini? quoniam ego adsum, faciet nemo iniuriam;
ite, inquam, domum ambo nunciam ex praesidio praesides.
#GRIP# o ere, salue. Daem. Salue, Gripe. quid fit? #TRACH# tuosne hic seruos est?
#GRIP# haud pudet. #TRACH# nil ago tecum. Grip. Ergo abi hinc sis. #TRACH# Quaeso responde, senex:
tuos hic seruost? Da. Meus est. Tr. Em istuc optime, quando tuost.
iterum te saluto. Daem. Et ego te. tune es qui haud multo prius
abiisti hinc erum accersitum? Tr. Ego is sum. Da. quid nunc uis tibi?
#TR# nempe hic tuos est? Da. Meus est. Tr. Istuc optime, quando tuost.
Da. quid negotist? Tr. Vir scelestus illic est. Da. quid fecit tibi
uir scelestus? #TRACH# homini ego isti talos subfringi uolo.
#DAEM# quid est? qua de re litigatis nunc inter uos? #TRACH# eloquar.
Gr. Immo ego eloquar. Tr. Ego, opinor, rem facesso. Gr. #S# quidem
sis pudicus, hinc facessas. Daem. Gripe, animum aduorte ac tace.
Gr. V.In istic prius dicat? Da. Audi. loquere tu. Gr. Alienon prius
quam tuo dabis orationem? #TRACH# Vt nequitur comprimi.
ita ut occepi dicere, illum quem dudum <e fano foras>
lenonem extrusisti, hic eius uidulum eccillum <tenet>.
Gr. Non habeo. Tr. Negas quod oculis uideo? Gr. At ne uideas uelim.
habeo, non habeo: quid tu me curas quid rerum geram?
#TRACH# Quo modo habeas, id refert, iurene anne iniuria.
#GRIP# ni istum cepi, nulla causa est quin me condones cruci;
si in mari reti prehendi, qui tuom potiust quam meum?
#TR# Verba dat. hoc modo res gesta est ut ego dico. Gr. quid tu ais?
#TRACH# Quod primarius uir dicat: comprime hunc sis, si tuost.
#GRIP# quid? tu idem mihi uis fieri quod erus consueuit tibi?
si ille te comprimere solitust, hic noster nos non solet.
#DAEM# Verbo illo modo ille uicit. quid nunc tu uis? dic mihi.
#TRACH# equidem ego neque partem posco mi istinc de istoc uidulo
neque meum esse hodie umquam dixi; sed isti inest cistellula
huius mulieris, quam dudum dixi fuisse liberam.
#DAEM# nempe tu hanc dicis quam esse aiebas dudum popularem meam?
#TRACH# admodum; et ea quae olim parua gestauit crepundia
istic in ista cistula insunt, quae isti inest in uidulo.
hoc neque isti usust, et illi miserae suppetias feret,
si id dederit, qui suos parentis quaerat. Daem. Faciam ut det. tace.
#GRIP# nil hercle ego sum isti daturus. #TRACH# nil peto nisi cistulam
et crepundia. Grip. quid si ea sunt aurea? #TRACH# quid istuc tua?
aurum auro expendetur, argentum argento exaequabitur.
#GRIP# fac sis aurum ut uideam, post ego faciam ut uideas cistulam.
#DAEM# caue malo ac tace tu. tu perge ut occepisti dicere.
#TRACH# Vnum te obsecro, ut ted huius commiserescat mulieris,
si quidem hic lenonis eiust uidulus, quem suspicor;
hic, nisi de opinione, certum nil dico tibi.
#GRIP# Viden? scelestus aucupatur. #TRACH# sine me ut occepi loqui.
si scelesti illius est hic, cuius dico, uidulus,
haec poterunt nouisse: ostendere his iube. Grip. Ain? ostendere?
#DAEM# haud iniquom dicit, Gripe, ut ostendatur uidulus.
G. Immo hercle insignite inique. D. quidum? G.quia, si ostendero,
continuo hunc nouisse dicent scilicet. #TRACH# scelerum caput,
ut tute es, item omnis censes esse, periuri caput?
#GRIP# omnia istaec ego facile patior, dum hic hinc a me sentiat.
#TRACH# at qui nunc abs te stat, uerum hinc * ibi testimonium.
#DAEM# Gripe, aduorte animum. tu paucis expedi, quid postulas.
#TRACH# dixi equidem, sed si parum intellexti, dicam denuo.
hasce ambas, ut dudum dixi, ita esse oportet liberas:
haec Athenis parua fuit uirgo surpta. Grip. Dic mihi,
quid id ad uidulum [pertinet], seruae sint istae an <fuerint> liberae?
#TRACH# omnia iterum uis memorari, scelus, ut defiat dies.
#DAEM# apstine maledictis et mihi quod rogaui dilue.
#TRACH# cistellam isti inesse oportet caudeam in isto uidulo,
ubi sunt signa qui parentes noscere haec possit suos,
quibuscum periit parua Athenis, sicuti dixi prius.
#GRIP# iuppiter te dique perdant. quid ais, uir uenefice?
quid, istae mutae sunt, quae pro se fabulari non queant?
#TRACH# eo tacent, quia tacitast <melior> mulier semper quam loquens.
#GRIP# tum pol tu pro portione nec uir nec mulier mihi es.
T. quidum? G.quia enim neque loquens es neque tacens umquam bonus.
quaeso, enumquam hodie licebit mihi loqui? Daem. #S# praeterhac
<unum> uerbum faxis hodie, ego tibi comminuam caput.
#TRACH# Vt id occepi dicere, senex, eam te quaeso cistulam
ut iubeas hunc reddere illis; ob eam si quid postulat
sibi mercedis, dabitur: aliud quidquid ibi est habeat sibi.
#GRIP# nunc demum istuc dicis, quoniam ius meum esse intellegis:
dudum dimidiam petebas partem. #TRACH# immo etiam nunc peto.
#GRIP# Vidi petere miluom, etiam cum nihil auferret tamen.
#DAEM# non ego te comprimere possum sine malo? Grip. #S# istic tacet,
ego tacebo; si iste loquitur, sine me pro parte loqui.
#DAEM# cedo modo mihi uidulum istum, Gripe. Grip. Concedam tibi,
ac, si istorum nil sit, ut mihi reddas. Daem. Reddetur. Grip. Tene.
#DAEM# audi nunciam, Palaestra atque Ampelisca, hoc quod loquor.
estne hic uidulus ubi cistellam tuam inesse aiebas? Pal. Is est.
#GRIP# perii hercle ego miser, uti, prius quam plane aspexit, ilico
eum esse dixit. Pal. Faciam ego hanc rem <ex procliua pla>nam tibi.
cistellam isti inesse oportet caudeam in isto uidulo.
ibi ego dicam quidquid inerit nominatim: tu mihi
nullum ostenderis; si falsa dicam, frustra dixero,
uos tamen istaec, quidquid istic inerit, uobis habebitis;
sed si erunt uera, tum opsecro te, ut mea mi reddantur. Daem. Placet.
ius merum oras meo quidem animo. Grip. at meo hercle <iniuriam>.
quid si ista aut superstitiosa aut hariolast atque omnia,
quidquid insit, uera dicet? anne habebit hariola?
#DAEM# non feret, nisi uera dicet: nequiquam hariolabitur.
solue uidulum ergo, ut quid sit uerum quam primum sciam.
#GRIP# hoc habet, solutust. Daem. Aperi. uideo cistellam. haecinest?
#PAL# istaec est. o mei parentes, hic uos conclusos gero,
huc opesque spesque uestrum cognoscendum condidi.
#GRIP# tum tibi hercle deos iratos esse oportet, quisquis es,
quae parentis tam in angustum tuos locum compegeris.
#DAEM# Gripe, accede huc; tua res agitur. tu, puella, istinc procul
dicito quid insit et qua facie, memorato omnia.
si hercle tantillum peccassis, quod posterius postules
te ad uerum conuorti, nugas, mulier, magnas egeris.
#GRIP# ius bonum oras. #TRACH# edepol haud te orat, nam tu iniuriu's.
#DAEM# loquere nunciam, puella. Gripe, animum aduorte ac tace.
#PAL# sunt crepundia. Daem. Ecca uideo. Grip. Perii in primo proelio.
mane, ne ostenderis. Daem. Qua facie sunt? responde ex ordine.
#PAL# ensiculust aureolus primum litteratus. Daem. Dice dum,
in eo ensiculo litterarum quid est? Pal. Mei nomen patris.
post altrinsecust securicula ancipes, itidem aurea
litterata: ibi matris nomen in securiculast. Daem. Mane.
dic, in ensiculo quid nomen est paternum? Pal. Daemones.
#DAEM# di immortales, ubi loci sunt spes meae? Grip. Immo edepol meae?
#TRACH# pergite, opsecro, continuo. Grip. Placide, aut i in malam crucem.
#DAEM# loquere matris nomen hic quid in securicula siet.
#PAL# daedalis. Daem. Di me seruatum cupiunt. Grip. At me perditum.
#DAEM# filiam meam esse hanc oportet, Gripe. Grip. Sit per me quidem.
qui te di omnes perdant, qui me hodie oculis uidisti tuis,
meque adeo scelestum, qui non circumspexi centiens,
prius me ne quis inspectaret quam rete extraxi ex aqua.
#PAL# post sicilicula argenteola et duae conexae maniculae et
sucula. Grip.quin tu i dierecta, cum sucula et cum porculis.
#PAL# et bulla aurea est, pater quam dedit mi natali die.
#DAEM# ea est profecto. contineri quin complectar non queo.
filia mea, salue. ego is sum qui te produxi pater,
ego sum Daemones, et mater tua eccam hic intus Daedalis.
#PAL# salue, mi pater insperate. Daem. Salue. ut te amplector libens.
#TRACH# Volup est cum istuc ex pietate uestra uobis contigit.
#DAEM# cape dum, hunc si potes fer intro uidulum, age, Trachalio.
#TRACH# ecce Gripi scelera. cum istaec res male euenit tibi,
Gripe, gratulor. Daem. Age eamus, mea gnata, ad matrem tuam,
quae ex te poterit argumentis hanc rem magis exquirere,
quae te magis tractauit magisque signa pernouit tua.—
#TRACH# eamus intro omnes, quando operam promiscam damus.—
P. Sequere me, Ampelisca.—A. Cum te di amant, uoluptati est mihi.—
#GRIP# sumne ego scelestus, qui illunc hodie excepi uidulum?
aut cum excepi, qui non alicubi in solo abstrusi loco?
credebam edepol turbulentam praedam euenturam mihi,
quia illa mihi tam turbulenta tempestate euenerat.
credo edepol ego illic inesse argenti et auri largiter.
quid meliust, quam ut hinc intro abeam et me suspendam clanculum,
saltem tantisper dum abscedat haec a me aegrimonia?—

IV.V

#DAEMONES# pro di immortales, quis me est fortunatior,
qui ex improuiso filiam inueni meam?
satin si cui homini dei esse bene factum uolunt,
aliquo illud pacto optingit optatum piis?
ego hodie neque speraui neque <illud> credidi:
is improuiso filiam inueni tamen;
et eam de genere summo adulescenti dabo
ingenuo, Atheniensi et cognato meo.
ego eum adeo arcessi huc ad me quam primum uolo,
iussique exire huc seruom eius, ut ad forum
iret; nondum egressum esse eum, id miror tamen.
accedam, opinor, ad fores. quid conspicor?
uxor complexa collo retinet filiam.
nimis paene inepta atque odiosa eius amatiost.

IV.VI

Aliquando osculando meliust, uxor, pausam fieri;
atque adorna, ut rem diuinam faciam, cum intro aduenero,
Laribus familiaribus, cum auxerunt nostram familiam.
sunt domi agni et porci sacres. sed quid istum remoramini,
mulieres, Trachalionem? atque optime eccum exit foras.
Trachalio V.I ubi erit, iam inuestigabo et mecum ad te adducam simul
Plesidippum. Daem. Eloquere ut haec res optigit de filia;
eum roga, ut relinquat alias res et huc ueniat. #TRACH# licet.
#DAEM# dicito daturum meam illi filiam uxorem. #TRACH# licet.
#DAEM# et patrem eius me nouisse et mi esse cognatum. #TRACH# licet.
D. Sed propera. T. Licet. D. Iam hic fac sit, cena ut curetur. T. Licet.
#DAEM# omnian licet? #TRACH# licet. sed scin quid est quod te uolo?
quod promisisti ut memineris, hodie ut liber sim. Daem. Licet.
#TRACH# fac ut exores Plesidippum, ut me <manu> emittat. Daem. Licet.
#TRACH# et tua filia facito oret: facile exorabit. Daem. Licet.
#TRACH# atque ut mi Ampelisca nubat, ubi ego sim liber. Daem. Licet.
#TRACH# atque ut gratum mi beneficium factis experiar. Daem. Licet.
#TRACH# omnian licet? Daem. Licet: tibi rursum refero gratiam.
sed propera ire in urbem actutum et recipe te huc rursum. T. Licet.
iam hic ero. tu interibi adorna ceterum quod opust.—Daem. Licet.
Hercules istum infelicet cum sua licentia;
ita meas repleuit auris, quidquid memorabam, licet.

IV.VII

Gripus Quam mox licet te compellare, Daemones?
#DAEM# quid est negoti, Gripe? Grip. De illo uidulo:
si sapias, sapias; habeas quod di dant boni.
#DAEM# aequom uidetur tibi, ut ego, alienum quod est,
meum esse dicam? Grip. Quodne ego inueni in mari?
#DAEM# tanto illi melius optigit qui perdidit;
tuom esse nihilo magis oportet uidulum.
#GRIP# isto tu pauper es, quom nimis sancte pius.
#DAEM# o Gripe, Gripe, in aetate hominum plurimae
fiunt trasennae, ubi decipiuntur dolis.
atque edepol in eas plerumque esca imponitur:
quam si quis auidus poscit escam auariter,
decipitur in trasenna auaritia sua.
ille qui consulte, docte atque astute cauet,
diutine uti bene licet partum bene.
mihi istaec uidetur praeda praedatum irier,
ut cum maiore dote abeat quam aduenerit.
egone ut quod ad me allatum esse alienum sciam,
celem? minime istuc faciet noster Daemones.
semper cauere hoc sapientis aequissimumst,
ne conscii sint ipsi malefici suis.
ego mihi cum † lusi nil moror ullum lucrum.
#GRIP# spectaui ego pridem comicos ad istunc modum
sapienter dicta dicere atque eis plaudier,
cum illos sapientis mores monstrabant poplo:
sed cum inde suam quisque ibant diuorsi domum,
nullus erat illo pacto ut illi iusserant.
#DAEM# abi intro, ne molestu's, linguae tempera.
ego tibi daturus nil sum, ne tu frustra sis.
#GRIP# at ego deos quaeso, ut quidquid in illo uidulost,
si aurum si argentum est, omne id ut fiat cinis.—
#DAEM# illuc est quod nos nequam seruis utimur.
nam illic cum † seruo si quo congressus foret,
et ipsum sese et illum furti adstringeret;
dum praedam habere se censeret, interim
praeda ipsus esset, praeda praedam duceret.
nunc hinc intro ibo et sacrificabo, postibi
iubebo nobis cenam continuo coqui.—

IV.VIII

Plesidippus Íterum mihi istaec omnia itera, mi anime, mi Trachalio,
mi liberte, mi patrone potius, immo mi pater.
repperit patrem Palaestra suom atque matrem? Trachalio Repperit.
#PLES# et popularis est? #TRACH# opino. Ples. Et mihi nuptura est? #TRACH# suspicor.
#PLES# censen hodie despondebit eam mihi, quaeso? #TRACH# censeo.
#PLES# quid? patri etiam gratulabor cum illam inuenit? #TRACH# censeo.
P. quid matri eius? T. Censeo. P. quid ergo censes? T. Quod rogas,
censeo. Ples. Dic ergo quanti censes? #TRACH# egone? censeo.
#PLES# adsum equidem, ne censionem semper facias. #TRACH# censeo.
P. quid si curram? T. Censeo. P. An sic potius placide? T. Censeo.
P. Etiamne eam adueniens salutem? T. Censeo. P. Etiam patrem?
T. Censeo. P. Post eius matrem? T. Censeo. P. quid postea?
etiamne adueniens complectar eius patrem? #TRACH# non censeo.
P. quid matrem? T. Non censeo. P. quid eampse illam? T. Non censeo.
#PLES# perii, dilectum dimisit. nunc non censet, cum uolo.
T. Sanus non es. sequere.—P. Duc me, mi patrone, quo libet. —

V.I

#LABRAX# quis me est mortalis miserior qui uiuat alter hodie,
quem ad recuperatores modo damnauit Plesidippus?
abiudicata a me modo est Palaestra. perditus sum.
nam lenones ex Gaudio credo esse procreatos,
ita omnes mortales, si quid est mali lenoni, gaudent.
nunc alteram illam quae mea est uisam huc in Veneris fanum,
saltem ut eam abducam, de bonis quod restat reliquiarum.

V.II

#GRIPUS# numquam edepol hodie ad uesperum Gripum inspicietis uiuom,
nisi uidulus mihi redditur. Labr. Perii, cum mentionem
fieri audio usquam uiduli * * quasi palo pectus tundat.
#GRIP# istic scelestus liber est: ego qui in mari prehendi
reti atque excepi uidulum, ei dare negatis quicquam.
#LABR# pro di immortales, suo mihi hic sermone arrexit aures.
#GRIP# cubitum hercle longis litteris signabo iam usquequaque,
si quis perdiderit uidulum cum auro atque argento multo,
ad Gripum ut ueniat. non feretis istum, ut postulatis.
#LABR# meum hercle illic homo uidulum scit qui habet, ut ego opinor.
adeundus mihi illic est homo. di, quaeso, subuenite.
#GRIP# quid me intro reuocas? hoc uolo hic ante ostium extergere.
nam hoc quidem pol e robigine, non est e ferro factum,
ita quanto magis extergeo, rutilum atque tenuius fit.
† nam quidem hoc uenenatumst uerum: ita in manibus consenescit.
L. Adulescens, salue. G. Di te ament cum inraso capite. L. quid fit?
G. Verum extergetur. L. Vt uales? G. quid tu? num medicus, quaeso, es?
#LABR# immo edepol una littera plus sum quam medicus. Grip. Tum tu
mendicus es? Labr. Tetigisti acu. Grip. Videtur digna forma.
sed quid tibi est? Labr. Hac proxima nocte in mari elaui.
confracta est nauis, perdidi quidquid erat miser ibi omne.
#GRIP# quid perdidisti? Labr. Vidulum cum auro atque argento multo.
#GRIP# ecquid meministi, in uidulo qui periit quid ibi infuerit?
#LABR# quid refert, qui periit tamen? sine hoc, aliud fabulemur.
#GRIP# quid si ego sciam qui inuenerit? uolo ex te scire signa.
#LABR# nummi octingenti aurei in marsuppio infuerunt,
praeterea centum minaria Philippa in pasceolo sorsus.
#GRIP# magna hercle praedast, largiter mercedis indipiscar;
di homines respiciunt: bene ego hinc praedatus ibo.
profecto huius est uidulus. perge alia tu expedire.
#LABR# talentum argenti commodum magnum inerat in crumina,
praeterea sinus, cantharus, epichysis, gaulus, cyathus.
#GRIP# papae, diuitias tu quidem habuisti luculentas.
#LABR# miserum istuc uerbum et pessimum est, habuisse, et nihil habere.
#GRIP# quid dare uelis, qui istaec tibi inuestiget indicetque?
eloquere propere celeriter. Labr. Nummos trecentos. Grip. Tricas.
L. Quadringentos. G. Tramas putidas. L.quingentos. G. Cassam glandem.
#LABR# sescentos. Grip. Curculiunculos minutos fabulare.
#LABR# dabo septingentos. Grip. Os calet tibi, nunc id frigefactas.
#LABR# mille dabo nummum. Grip. Somnias. Labr. Nihil addo. Grip. Abi igitur. Labr. Audi:
si hercle abiero hinc, hic non ero. uin centum et mille? Grip. Dormis.
#LABR# eloquere quantum postules. Grip. Quo nihil inuitus addas:
talentum magnum. non potest triobolum hinc abesse.
proin tu uel aias uel neges. Labr. quid istic? necessum est, uideo:
dabitur talentum. Grip. Accede dum huc: Venus haec uolo adroget te.
#LABR# Quod tibi libet id mi impera. Grip. Tange aram hanc Veneris. Labr. Tango.
G. Per Venerem hanc iurandum est tibi. L. quid iurem? G. Quod iubebo.
#LABR# praei uerbis quiduis. id quod domi est, numquam ulli supplicabo.
G. Tene aram hanc. L. Teneo. #C# Deiera te mi argentum daturum
eodem die, <tui> uiduli ubi sis potitus. Labr. Fiat.
#GRIP# Venus Cýrenensis, testem te testor mihi,
si uidulum illum, quem ego in naui perdidi,
cum auro atque argento saluom inuestigauero
isque in potestatem meam peruenerit,
tum ego huic Gripo, inquito, et me tangito—
#LABR# tum ego huic Gripo (dico, Venus, ut tu audias)
talentum argenti magnum continuo dabo.
#GRIP# si <quid> fraudassis, dic ut te in quaestu tuo
Venus eradicet, caput atque aetatem tuam.
tecum hoc habeto tamen, ubi iuraueris.
#LABR# illaec aduorsum si quid peccasso, Venus,
ueneror te ut omnes miseri lenones sient.
#GRIP# tamen fiet, etsi tu fidem seruaueris.
tu hic opperire, iam ego faxo exibit senex;
eum tu continuo uidulum reposcito.—
#LABR# si maxime mi illum reddiderit uidulum,
non ego illi hodie debeo triobolum.
meus arbitratust, lingua quod iuret mea.
sed conticiscam: eccum exit et ducit senem.

V.III
Gripus Sequere hac. Daemones V.I istic lenost? Grip. Heus tu. em tibi, hic habet uidulum.
#DAEM# habeo et fateor esse apud me, et, si tuos est, habeas tibi.
omnia, ut quidquid infuit, ita salua sistentur tibi.
tene, si tuost. Labr. O di immortales, meus est. salue, uidule.
D. Tuosne est? L. Rogitas? si quidem hercle Iouis fuit, meus est tamen.
#DAEM# omnia insunt salua; una istinc cistella excepta est modo
cum crepundiis, quibuscum hodie filiam inueni meam.
#LABR# Quam? Daem. Tua quae fuit Palaestra, ea filia inuentast mea.
#LABR# bene mehercle factum est. cum istaec res tibi ex sententia
pulchre euenit, gaudeo. Daem. Istuc facile non credo tibi.
#LABR# immo hercle, ut scias gaudere me, mihi triobolum
ob eam ne duis, condono te. Daem. Benigne edepol facis.
L. Immo tu quidem hercle uero. G. Heus tu, iam habes uidulum.
L. Habeo. G. Propera. L. quid properabo? G. Reddere argentum mihi.
L. Neque edepol tibi do, neque quicquam debeo. G. Quae haec factio est?
non debes? Labr. Non hercle uero. Grip. Non tu iuratus mihi es?
#LABR# iuratus sum, et nunc iurabo, si quid uoluptati est mihi:
ius iurandum rei seruandae, non perdendae conditum est.
#GRIP# cedo sis mihi talentum magnum argenti, periurissime.
#DAEM# Gripe, quod tu istum talentum poscis? Grip. Iuratust mihi
dare. Labr. Libet iurare. tun meo pontifex peiurio es?
#DAEM# Qua pro re argentum promisit hic tibi? Grip. #S# uidulum
hunc redegissem in potestatem eius, iuratust dare
mihi talentum magnum argenti. Labr. Cedo quicum habeam iudicem,
ni dolo malo instipulatus sis niue etiamdum <haud> siem
quinque et uiginti annos natus. G. Habe cum hoc. L. Aliost opus.
#DAEM# iam ab isto auferre haud <potis> sim, si istunc condemnauero.
promisistin huic argentum? Labr. Fateor. Daem. Quod seruo <meo>
promisisti, meum esse oportet, ne tu, leno, postules
te hic fide lenonia uti: non potes. Grip. Iam te ratu's
nactum hominem quem defraudares? dandum huc argentum est probum:
id ego continuo huic dabo adeo, me ut hic emittat manu.
#DAEM# Quando ergo erga te benignus <ego> fui atque opera mea
haec tibi sunt seruata—Grip. Immo hercle mea, ne tu dicas tua.
#DAEM# (Si sapies, tacebis) tum te mihi benigne itidem addecet
bene merenti bene referre gratiam. Labr. Nempe pro meo
iure oras? Daem. Mirum quin tuom ius meo periclo aps te expetam.
#GRIP# saluos sum, leno labascit, libertas portenditur.
#DAEM# Vidulum istunc ille inuenit, illud mancipium meum est;
ego tibi hunc porro seruaui cum magna pecunia.
#LABR# Gratiam habeo, et de talento nulla causa est quin feras,
quod isti sum iuratus. Grip. Heus tu, mihi dato ergo, si sapis.
#DAEM# tacen an non? Grip. Tu meam rem simulas agere, tibi mu * * .
non hercle istoc me interuortes, si aliam praedam perdidi.
#DAEM# Vapulabis, uerbum si addis istuc unum. Grip. Vel hercle enica,
non tacebo umquam alio pacto, nisi talento comprimor.
#LABR# tibi operam hic quidem dat. tace. Daem. Concede hoc tu, leno. Labr. Licet.
#GRIP# palam age, nolo ego murmurillum neque susurrum fieri.
#DAEM# dic mihi, quanti illam emisti tuam alteram mulierculam,
Ampeliscam? Labr. Mille nummum denumeraui. Daem. Vin tibi
condicionem luculentam ferre me? Labr. Sane uolo.
D. Diuiduom talentum faciam. L. Bene facis. D. Pro illa altera,
libera ut sit, dimidium tibi sume, dimidium huc cedo.
#LABR# maxime. Daem. Pro illo dimidio ego Gripum emittam manu,
quem propter tu uidulum et ego gnatam inueni. Labr. Bene facis,
gratiam habeo magnam. Grip. Quam mox mi argentum ergo redditur?
#DAEM# Res soluta est, Gripe. ego habeo. Grip. at ego me hercle mauolo.
#DAEM# nihil hercle hic tibi est, ne tu speres. iuris iurandi uolo
gratiam facias. Grip. Perii hercle. nisi me suspendo, occidi.
numquam hercle iterum defraudabis me quidem post hunc diem.
#DAEM# hic hodie cenato, leno. Labr. Fiat, condicio placet.
#DAEM# sequimini intro. spectatores, uos quoque ad cenam uocem,
ni daturus nil sim neque sit quicquam pollucti domi,
niue adeo uocatos credam uos esse ad cenam foras.
uerum si uoletis plausum fabulae huic clarum dare,
comissatum omnes uenitote ad me ad annos sedecim.
uos hic hodie cenatote ambo. Labr. Fiat. Daem. Plausum date.

STICHUS

I.I

Panegyris Credo ego miseram
fuisse Penelopam,
soror, suo ex animo,
quae tam diu uidua
uiro suo caruit;
nam nos eius animum
de nostris factis noscimus, quarum uiri hinc apsunt,
quorumque nos negotiis apsentum, ita ut aequom est,
sollicitae noctes et dies, soror, sumus semper.
Soror Nostrum officium
nos facere aequomst,
neque id magis facimus
quam nos monet pietas.
sed hic, soror, asside dum: multa uolo tecum
loqui de re uiri. Pan. Saluene, amabo?
#SOR# spero quidem et uolo; sed hoc, soror, crucior,
patrem tuom meumque adeo, unice qui unus †
ciuibus ex omnibus probus perhibetur,
eum nunc improbi uiri officio uti,
uiris qui tantas apsentibus nostris
facit iniurias immerito
nosque ab eis abducere uolt.
haec res uitae me, soror, saturant,
haec mihi diuidiae et senio sunt.
#PAN# ne lacruma, soror, neu tuo id animo
fac quod tibi tuos pater facere minatur:
spes est eum melius facturum.
noui ego illum: ioculo istaec dicit,
neque ille sibi mereat Persarum
montis, qui esse aurei perhibentur,
ut istuc faciat quod tu metuis.
tamen si faciat, minime irasci
decet, neque id immerito eueniet.
nam uiri nostri domo ut abierunt,
hic tertius annus. Sor. Ita ut memoras.
#PAN# Quom ipsi interea uiuant, ualeant,
ubi sint, quid agant, ecquid agant,
neque participant nos, neque redeunt.
#SOR# an id doles, soror, quia illi suom officium
non colunt, quom tu tuom facis? Pan. Ita pol.
#SOR# tace sis, caue sis audiam ego istuc
posthac ex te. Pan. Nam quid iam?
#SOR# quia pol meo animo omnis sapientis
suom officium aequom est colere et facere.
quam ob rem ego te hoc, soror, tametsi es maior,
moneo, ut tuom memineris officium:
etsi illi improbi sint atque aliter
nobis faciant quam aequomst, tam pol
ne quid magis simus * omnibus obnixe opibus
nostrum officium meminisse decet.
#PAN# placet; taceo. Sor. At memineris facito.
[Pan. Nolo ego, soror, me credi esse immemorem uiri,
neque ille eos honores, mihi quos habuit, perdidit;
nam pol mihi grata acceptaque eiust benignitas.
et me quidem haec condicio nunc non paenitet,
neque est cur [non] studeam has nuptias mutarier;
uerum postremo in patris potestate est situm:
faciendum id nobis quod parentes imperant.
#SOR# scio, atque in cogitando maerore augeor,
nam propemodum iam ostendit suam sententiam.
#PAN# igitur quaeramus, nobis quid facto usus sit.]

I.II

Antiphoqui manet ut moneatur semper seruos homo officium suom
nec uoluntate id facere meminit, seruos is habitu hau probust.
uos meministis quot kalendis petere demensum cibum:
qui minus meministis quod opus sit facto facere in aedibus?
iam quidem in suo quicque loco nisi erit mihi situm supellectilis,
quom ego reuortar, uos monimentis commonefaciam bubulis.
non homines habitare mecum mi hic uidentur, sed sues.
facite sultis, nitidae ut aedes meae sint, quom redeam domum.
iam ego domi adero: ad meam maiorem filiam inuiso modo;
siquis me quaeret, inde uocatote aliqui; aut iam egomet hic ero.
#SOR# quid agimus, soror, si offirmabit pater aduersum nos? Pan. Pati
nos oportet quod ille faciat, cuius potestas plus potest.
exorando, haud aduersando sumendam operam censeo:
gratiam per si petimus, spero ab eo impetrassere;
aduersari sine dedecore et scelere summo haud possumus,
neque equidem id factura neque tu ut facias consilium dabo,
uerum ut exoremus. noui ego nostros: exorabilest.
#ANT# principium ego quo pacto cum illis occipiam, id ratiocinor:
utrum ego perplexim lacessam oratione ad hunc modum,
quasi numquam quicquam in eas simulem, quasi nil indaudiuerim
eas in se meruisse culpam, an potius temptem saeuiter,
[an minaciter. scio litis fore, ego meas noui optume.]
si manere hic sese malint potius quam alio nubere.
non faciam. quid mi opust decurso aetatis spatio cum meis
gerere bellum, quom nil, quam ob rem id faciam, meruisse arbitror?
minime, nolo turbas, sed hoc mihi optumum factu arbitror:
[sic faciam: adsimulabo quasi quam culpam in sese admiserint.]
perplexabiliter earum hodie perpauefaciam pectora;
post id [agam] igitur deinde, ut animus meus erit, faciam palam.
multa scio faciunda uerba. ibo intro. sed apertast foris.
#SOR# certo enim mihi paternae uocis sonitus auris accidit.
#PAN# is est ecastor. ferre aduorsum homini occupemus osculum.
#SOR# salue, mi pater. Ant. Et uos ambae. ilico agite assidite.
#SOR# osculum—Ant. Sat est osculi mihi uostri. Pan.qui, amabo, pater?
#ANT# quia ita meae animae salsura euenit. Sor. Asside hic, pater.
#ANT# non sedeo istic, uos sedete; ego sedero in subsellio.
#PAN# mane puluinum. Ant. Bene procuras. mihi satis sic fultumst. sede.
#SOR# sine, pater. Ant. quid opust? Pan. Opust. Ant. Morem tibi geram. atque hoc est satis.
#SOR# numquam enim nimis curare possunt suom parentem filiae.
quem aequiust nos potiorem habere quam te? postidea, pater,
uiros nostros, quibus tu uoluisti esse nos matres familias.
#ANT# bonas ut aequomst facere facitis, quom tamen apsentis uiros
proinde habetis quasi praesentes sint. Sor. Pudicitiast, pater,
eos nos magnificare, qui nos socias sumpserunt sibi.
#ANT# num quis hic est alienus nostris dictis auceps auribus?
#PAN# nullus praeter nosque teque. Ant. Vostrum animum adhiberi uolo;
nam ego ad uos nunc imperitus rerum et morum mulierum,
discipulus uenio ad magistras: quibus matronas moribus,
quae optumae sunt, esse oportet? sed utraque ut dicat mihi.
#SOR# quid istuc est quod huc exquaesitum mulierum mores uenis?
#ANT# pol ego uxorem quaero, postquam uostra mater mortuast.
#SOR# facile inuenies et peiorem et peius moratam, pater,
quam illa fuit: meliorem neque tu reperies neque sol uidet.
#ANT# at ego ex te exquaero atque ex istac tua sorore. Sor. Edepol pater,
scio ut oportet esse: si sint—ita ut ego aequom censeo.
A. Volo scire ergo, ut aequom censes. #S# Vt, per urbem quom ambulent,
omnibus os opturent, ne quis merito male dicat sibi.
#ANT# dic uicissim nunciam tu. Pan. quid uis tibi dicam, pater?
#ANT# ubi facillime spectatur mulier, quae ingenio est bono?
#PAN# Quoi male faciundi est potestas, quae ne id faciat temperat.
[Ant. Hau male istuc. age tu altera, utra sit condicio pensior,
uirginemne an uiduam habere? Sor. Quanta mea sapientiast,
ex malis multis malum quod minimumst, id minimest malum.]
#ANT# qui potest mulier uitare uitiis? Sor. Vt cottidie
pridie caueat ne faciat quod pigeat postridie.
#ANT# Quae tibi mulier uidetur multo sapientissuma?
#PAN# Quae tamen, cum res secundae sunt, se poterit noscere,
et illa quae aequo animo patietur sibi esse peius quam fuit.
#ANT# edepol uos lepide temptaui uostrumque ingenium ingeni.
sed hoc est quod ad uos uenio quodque esse ambas conuentas uolo:
mi auctores ita sunt amici, ut uos hinc abducam domum.
#SOR# at enim nos, quarum res agitur, aliter auctores sumus.
nam aut olim, nisi tibi placebant, non datas oportuit,
aut nunc non aequomst abduci, pater, illisce apsentibus.
#ANT# Vosne ego patiar cum mendicis nuptas me uiuo uiris?
#SOR# placet ille meus mihi mendicus: suos rex reginae placet.
idem animust in paupertate qui olim in diuitiis fuit:
[Ant. Vosne latrones et mendicos homines magni penditis?
Sor.] non tu me argento dedisti, opinor, nuptum, sed uiro.
#ANT# quid illos exspectatis, qui abhinc iam abierunt triennium?
quin uos capitis condicionem ex pessuma primariam?
#PAN# stultitiast, pater, uenatum ducere inuitas canes.
hostis est uxor, inuita quae uiro nuptum datur.
#ANT# certumne est neutram uostrarum persequi imperium patris?
#PAN# persequimur, nam quo dedisti nuptum, abire nolumus.
#ANT# bene ualete. ibo atque amicis uostra consilia eloquar.
#PAN# probiores credo arbitrabunt, si probis narraueris.
#ANT# curate igitur familiarem rem ut potestis. Pan. Optume,
nunc places, quom recte monstras; nunc tibi auscultabimus.
nunc, soror, abeamus intro. Sor. Ímmo interuisam domum.
si a uiro tibi forte ueniet nuntius, facito ut sciam.—
#PAN# neque ego te celabo, neque tu me celassis quod scias.
eho, Crocotium, i, parasitum Gelasimum huc arcessito,
tecum adduce; nam illum ecastor mittere ad portum uolo,
si quae forte ex Asia nauis heri aut hodie uenerit.
nam dies totos apud portum seruos unus assidet;
sed tamen uolo interuisi. propera atque actutum redi.—

I.III
Gelasimus Famem ego fuisse suspicor matrem mihi,
nam postquam natus sum, satur numquam fui.
neque quisquam melius referet matri gratiam
[quam ego meae matri refero inuitissimus.]
neque rettulit, quam ego refero meae matri Fami.
nam illa me in aluo menses gestauit decem,
at ego illam in aluo gesto plus annos decem.
atque illa puerum me gestauit paruolum,
quo minus laboris cepisse illam existumo:
ego non pauxillulam in utero gesto famem,
uerum hercle multo maximam et grauissimam;
uteri dolores mihi oboriuntur cotidie, †
sed matrem parere nequeo, nec quid agam scio.
<atque> auditaui saepe hoc uolgo dicier,
solere elephantum grauidam perpetuos decem
esse annos; eius ex semine haec certost fames,
nam iam complures annos utero haeret meo.
nunc si ridiculum hominem quaerat quispiam,
uenalis ego sum cum ornamentis omnibus;
inanimentis explementum quaerito.
Gelasimo nomen mi indidit paruo pater,
quia inde iam a pausillo puero ridiculus fui. †
propter pauperiem hoc adeo nomen repperi,
eo quia paupertas fecit ridiculus forem;
nam illa artis omnis perdocet, ubi quem attigit.
per annonam caram dixit me natum pater:
propterea, credo, nunc essurio acrius.
sed generi nostro haec redditast benignitas:
nulli negare soleo, siquis me essum uocat.
oratio una interiit hominum pessume,
atque optuma hercle meo animo et scitissuma,
qua ante utebantur: 'ueni illo ad cenam, sic face,
promitte uero, ne grauare. est commodum?
uolo inquam fieri, non amittam quin eas.'
nunc reppererunt iam ei uerbo uicarium
(nihili quidem hercle uerbumst ac uilissimum):
'uocem te ad cenam, nisi egomet cenem foris.'
ei hercle ego uerbo lumbos diffractos uelim,
ni uere perierit, si cenassit domi.
haec uerba subigunt me uti mores barbaros
discam atque ut faciam praeconis compendium
itaque auctionem praedicem, ipse ut uenditem.
Crocotium Hic illest parasitus, quem arcessitum missa sum.
quae loquitur auscultabo prius quam conloquar.
#GEL# sed curiosi sunt hic complures mali,
alienas res qui curant studio maximo,
quibus ipsis nullast res, quam procurent, sua:
ei quando quem auctionem facturum sciunt,
adeunt, perquirunt quid sit causae ilico:
alienum aes cogat an pararit praedium,
uxorin sit reddenda dos diuortio.
eos omnis tametsi hercle haud indignos iudico
qui multum miseri sint, laborent, nil moror:
dicam auctionis causam, ut damno gaudeant;
nam curiosus nemo est quin sit maleuolus.
[ipse egomet quam ob rem auctionem praedicem]
damna euenerunt maxuma misero mihi,
ita me mancupia miserum adfecerunt male,
potationes plurumae demortuae,
quot adeo cenae, quas defleui, mortuae,
quot potiones mulsi, quae autem prandia,
quae inter continuom perdidi triennium.
prae maerore adeo miser atque aegritudine
consenui; paene sum fame emortuos.
Croc. Ridiculus aeque nullus est quando esurit.
#GEL# nunc auctionem facere decretumst mihi:
foras necessumst quidquid habeo uendere.
adeste sultis, praeda erit praesentium.
logos ridiculos uendo. age licemini.
qui cena poscit? ecqui poscit prandio?
hercle aestumaui prandio, cena tibi.
ehem, adnuistin? nemo meliores dabit.
[nulli meliores esse parasito sinam.]
uel unctiones Graecas sudatorias
uendo uel alias malacas, crapularias;
cauillationes, adsentatiunculas
ac perieratiunculas parasiticas;
robiginosam strigilem, ampullam rubidam,
parasitum inanem quo recondas reliquias.
haec ueniisse iam opus est quantum potest,
ut decumam partem Herculi polluceam.
Croc. Ecastor auctionem haud magni preti.
adhaesit homini ad infimum uentrem fames.
adibo ad hominem. Gel.quis haec est quae aduorsum it mihi?
Epignomi ancilla haec quidem est Crocotium.
Croc. Gelasime, salue. Gel. Non id est nomen mihi.
Croc. Certo mecastor id fuit nomen tibi.
#GEL# fuit disertim, uerum id usu perdidi:
nunc Miccotrogus nomine e uero uocor.
#C# † Eu ecastor, risi te hodie multum. G. Quando aut quo in loco?
Croc. Hic quom auctionem praedicabas, Gel. Pessuma,
eho an audiuisti? Croc. Te quidem dignissumam.
G. Quo nunc is? #C# Ad te. G. quid uenis? #C# Panegyris
rogare iussit ted ut opere maximo,
mecum simitu ut ires ad sese domum.
#GEL# ego illo mehercle uero eo quantum potest.
iamne exta cocta sunt? quot agnis fecerat?
Croc. Illa quidem nullum sacrificauit. Gel. Quo modo?
quid igitur me uolt? Croc. Tritici modios decem
rogare, opinor [te uolt]. Gel. Mene, ut ab sese petam?
Croc. Immo ut a uobis mutuom nobis dares.
#GEL# nega esse quod dem nec mihi nec mutuom,
neque aliud quicquam nisi hoc quod habeo pallium;
linguam quoque etiam uendidi datariam. Croc. Au,
nullan tibi lingua est? Gel. Quae quidem dicat 'dabo';
uentri reliqui eccam aliam quae dicat 'cedo'.
Croc. Malum quidem si uis—Gel. Haec eadem dicit tibi.
Croc. quid nunc? ituru's an non? Gel. Abi sane domum,
iam illo uenturum dicito. propera atque abi.—
demiror quid illaec me ad se arcessi iusserit,
quae numquam iussit me ad se arcessi ante hunc diem,
postquam uir abiit eius. miror quid siet,
nisi ut periclum fiat: uisam quid uelit.
sed eccum Pinacium eius puerum. hoc uide,
satin ut facete, <aeque> atque ex pictura, astitit?
ne iste edepol uinum poculo pauxillulo
saepe exanclauit submerum scitissume.

II.I
Pinacium Mercurius, Iouis qui nuntius perhibetur, numquam aeque patri
suo nuntium lepidum attulit quam ego nunc meae erae nuntiabo:
itaque onustum pectus porto laetitia lubentiaque
neque lubet nisi gloriose quicquam proloqui profecto.
amoenitates omnium uenerum et uenustatum adfero
ripisque superat mi atque abundat pectus laetitia meum.
propera, Pinacium, pedes hortare, honesta dicta factis
(nunc tibi potestas adipiscendist gloriam laudem decus)
eraeque egenti subueni, [benefacta maiorum tuom]
quae misera in exspectatione est Epignomi aduentum uiri.
proinde ut decet, amat uirum suom, cupide expetit. nunc, Pinacium,
age ut placet, curre ut lubet, caue quemquam flocci feceris,
cubitis depulsa de uia, tranquillam concinna uiam;
si rex obstabit obuiam, regem ipsum prius peruortito.
#GEL# quidnam dicam Pinacium
lasciuibundum tam lubentem currere?
harundinem fert sportulamque et hamulum piscarium.
#PIN# sed tandem, opinor, aequiust eram mihi esse supplicem
atque oratores mittere ad me donaque ex auro et quadrigas,
qui uehar, nam pedibus ire non queo. ergo iam reuortar.
ad me adiri et supplicari egomet mi aequom censeo.
an uero nugas censeas, nihil esse quod ego nunc scio?
tantum a portu adporto bonum, tam gaudium grande adfero,
uix ipsa domina hoc, nisi sciat, exoptare ab deis audeat.
nunc ultro id deportem? hau placet, neque id uiri officium arbitror.
sic hoc uidetur mihi magis meo conuenire huic nuntio:
aduersum ueniat, opsecret, se ut nuntio hoc impertiam;
secundas fortunas decent superbiae.
sed tandem cum recogito, qui potuit scire haec scire me?
non enim possum quin reuortar, quin loquar, quin edissertem
eramque ex maerore eximam, bene facta maiorum meum
exaugeam atque illam augeam insperato opportuno bono:
contundam facta Talthubi contemnamque omnis nuntios;
simulque [ad] cursuram meditabor [me] ad ludos Olympios.
sed spatium hoc occidit: breuest curriculo; quam me paenitet.
quid hoc? occlusam ianuam uideo. ibo et pultabo fores.
aperite atque adproperate, fores facite ut pateant, remouete moram;
nimis haec res sine cura geritur. uide quam dudum hic asto et pulto.
somnone operam datis? experiar, fores an cubiti ac pedes plus ualeant.
nimis uellem hae fores erum fugissent, ea causa ut haberent ma<lum mag>num;
defessus sum pultando.
hoc postremumst. uae uobis.
#GEL# ibo atque hunc compellabo.
saluos sis. Pin. Et tu salue.
#GEL# iam tu piscator factu's?
#PIN# Quam pridem non edisti?
G. unde is? quid fers? quid festinas? P. Tua quod nil refert, ne cures.
G. quid istic inest? P. Quas tu edes colubras. G. quid tam iracundu's? Pin. #S# in te
pudor adsit, non me appelles.
#GEL# possum scire ex te uerum?
#PIN# potes: hodie non cenabis.

II.II
Panegyrisquisnam, opsecro, has frangit fores? ubi est?
tun haec facis? tun mihi huc hostis uenis?
#GEL# salue, tuo arcessitu uenio huc. Pan. Ean gratia fores effringis?
#GEL# tuos inclama, tui delinquont: ego quid me uelles uisebam;
nam me quidem harum miserebat. Pin. Ergo auxilium propere latumst.
Pa.quisnam hic loquitur tam prope nos? Pi. Pinacium. Pa. Úbi is est?
#PIN# Respice ad me et relinque egentem parasitum, Panegyris.
#PAN# pinacium. Pin. Istuc indiderunt nomen maiores mihi.
#PAN# quid agis? Pin. quid agam rogitas? Pan. quidni rogitem? Pin. quid mecum est tibi?
#PAN# mein fastidis, propudiose? eloquere propere, Pinacium.
Pi. Iube me omittere igitur hos, qui retinent. Pa.qui retinent? PI. Rogas?
omnia membra lassitudo mihi tenet. Pan. Linguam quidem
sat scio tibi non tenere. Pin. Ita celeri curriculo fui
propere a portu, tui honoris causa. Pan. Ecquid adportas boni?
#PIN# nimio † inparti multo tanto plus quam speras. Pan. Salua sum.
#PIN# at ego perii, quoi medullam lassitudo perbibit.
#GEL# quid ego, quoi misero medullam uentris percepit fames.
#PAN# ecquem conuenisti? Pin. Multos. Pan. At uirum? Pin. Equidem plurimos:
uerum ex multis nequiorem nullum quam hic est. Gel. Quo modo?
iam dudum ego istum patior dicere iniuste mihi.
praeterhac si me inritassis—Pin. Edepol essuries male.
#GEL# animum inducam, ut istuc uerum te elocutum esse arbitrer.
#PIN# munditias uolo fieri. ecferte huc scopas simulque harundinem,
ut operam omnem araneorum perdam et texturam improbem
deiciamque eorum omnis telas. Gel. Miseri algebunt postea.
#PIN# quid? illos itidemne esse censes quasi te, cum ueste unica?
cape illas scopas. Gel. Capiam. Pin. Hoc egomet, tu hoc conuerre. Gel. Ego fecero.
#PIN# ecquis huc effert nassiternam cum aqua? Gel. Sine suffragio
populi tamen aedilitatem hic quidem gerit. Pin. Age tu ocius
† pinge, humum consperge ante aedis. G. Faciam. P. Factum oportuit.
ego hinc araneas de foribus deiciam et de pariete.
#GEL# edepol rem negotiosam. Pan. quid sit, nil etiam scio,
nisi forte hospites uenturi sunt. Pin. <Vos> lectos sternite.
#GEL# principium placet de lectis. Pin. Alii ligna caedite,
alii piscis depurgate, quos piscatu rettuli,
pernam et glandium deicite. Gel. Hic hercle homo nimium sapit.
#PAN# non ecastor, ut ego opinor, satis erae morem geris.
#PIN# immo res omnis relictas habeo prae quod tu uelis.
#PAN# tum tu igitur, qua causa missus es ad portum, id expedi.
#PIN# dicam. postquam me misisti ad portum, cum luci simul,
commodum radiosus sese sol superabat ex mari.
dum percontor portitores, ecquae nauis uenerit
ex Asia, negant uenisse, conspicatus sum interim
cercurum, quo ego me maiorem non uidisse censeo.
in portum uento secundo, uelo passo peruenit.
alius alium percontamur: quoiast nauis? quid uehit?
interibi Epignomum conspicio tuom uirum et seruom Stichum.
#PAN# hem quid? Epignomum elocutu's? Pin. Tuom uirum. Gel. Et uitam meam.
#PIN# Venit inquam. Pan. Tutin ipsus ipsum uidisti? Pin. Lubens.
argenti aurique aduexit nimium. Gel. Nimis factum bene.
hercle uero capiam scopas atque hoc conuorram lubens.
#PIN# lanam purpuramque multam. Gel. Em qui uentrem uestiam.
#PIN# lectos eburatos, auratos. Gel. Accubabo regie.
#PIN# tum Babylonica et peristroma tonsilia et tappetia
aduexit, nimium bonae rei. Gel. Hercle rem gestam bene.
#PIN# poste, ut occepi narrare, fidicinas, tibicinas,
sambucas aduexit secum forma eximia. Gel. Eugepae,
quando adbibero, adludiabo: tum sum ridiculissumus.
#PIN# poste unguenta multigenerum multa. Gel. Non uendo logos.
iam non facio auctionem, mi optigit hereditas:
maliuoli, perquisitores auctionum, perierint.
Hercules, decumam esse adauctam tibi quam uoui gratulor.
[spes est, tandem aliquando inportunam exigere ex utero famem.]
#PIN# poste autem aduexit parasitos secum. Gel. Ei, perii miser.
#PIN# Ridiculissumos. Gel. Reuorram hercle hoc quod conuerri modo.
#PAN# Vidistin uirum sororis Pamphilum? Pin. Non. Pan. Non adest?
#PIN# immo uenisse eum simitu aiebat ille: ego huc citus
praecucurri, ut nuntiarem nuntium exoptabilem.
#GEL# Venales logi sunt illi, quos negabam uendere.
ilicet, iam meo malost quod maleuolentes gaudeant.
Hercules, qui deus sis, sane discessisti non bene.
#PAN# i intro, Pinacium, iube famulos rem diuinam mi apparent.
bene uale. Gel. Vin administrem? Pan. Sat seruorum habeo domi.—
#GEL# enim uero, Gelasime, opinor prouenisti futtile,
si neque ille adest neque hic, qui uenit, quicquam subuenit.
ibo intro ad libros et discam de dictis melioribus;
nam ni illos homines expello, ego occidi planissume.—

III.I
Epignomus Quom bene re gesta saluos conuortor domum,
Neptuno grates habeo et Tempestatibus;
simul Mercurio, qui me in mercimoniis
iuuit lucrisque quadruplicauit rem meam.
olim quos abiens adfeci aegrimonia,
eos nunc laetantis faciam aduentu meo.
nam iam Antiphonem conueni adfinem meum
cumque eo reueni ex inimicitia in gratiam.
uidete, quaeso, quid potest pecunia:
quoniam bene gesta re rediisse me uidet
magnasque adportauisse diuitias domum,
sine aduocatis ibidem in cercuro in stega
in amicitiam atque in gratiam conuortimus.
et is hodie apud me cenat et frater meus;
nam heri ambo in uno portu fuimus, sed mea
hodie solutast nauis aliquanto prius.
age abduce hasce intro, quas mecum adduxi, Stiche.
Stichus Ere, si ego taceam seu loquar, scio scire te
quam multas tecum miserias mulcauerim.
nunc hunc diem unum ex illis multis miseriis
uolo me eleutheria capere aduenientem domum.
#EPIG# et ius et aequom postulas: sumas, Stiche.
in hunc diem te nil moror; abi quo lubet.
cadum tibi ueteris uini propino. St. Papae,
ducam hodie amicam. Epig. Vel decem, dum de tuo.
#S# quid? hoc etiam unum? E. quid id autem unumst? expedi.
Stich. Ad cenam ibone? Epig. #S# uocatu's, censeo.
Stich. Sic hoc placet; rogatu necne, nil moror.
#EPIG# ubi cenas hodie? Stich. Sic hanc rationem institi:
amicam ego habeo Stephanium hinc ex proxumo,
tui fratris ancillam: eo condixi in symbolam
ad cenam, ad eius conseruom Sangarinum Syrum.
eademst amica ambobus, riuales sumus.
#EPIG# age abduce hasce intro. hunc tibi dedo diem.
Stich. Meam culpam habeto, nisi probe excruciauero.
iam hercle ego per hortum ad amicam transibo meam
mi hanc occupatum noctem; eadem symbolam
dabo et iubebo ad Sangarinum cenam coqui.
aut egomet ibo atque opsonabo opsonium.
Sangarinus scio iam hic aderit cum domino suo,
seruos homo, qui nisi temperi ad cenam meat,
aduorsitores pol cum uerberibus decet
dari, uti eum uerberabundi adducant domum.
parata res faciam ut sit. egomet me moror.
atque id ne uos miremini, hominis seruolos
potare, amare atque ad cenam condicere:
licet haec Athenis nobis. sed quom cogito,
potius quam inuidiam inueniam, est etiam hic ostium
aliud posticum nostrarum harunc aedium:
[posticam partem magis utuntur aedium]
ea ibo opsonatum, eadem referam opsonium:
per hortum utroque commeatus continet.
ite hac secundum uos me. ego hunc lacero diem.—

III.II
Gelasimus Libros inspexi; tam confido quam potis,
me meum optenturum regem ridiculis meis.
nunc interuiso, iamne a portu aduenerit,
ut eum aduenientem meis dictis deleniam.
#EPIG# hic quidem Gelasimus est parasitus, qui uenit.
#GEL# auspicio hodie optumo exiui foras:
mustela murem abstulit praeter pedes;
cum strena obscaeuauit; spectatum hoc mihist.
nam ut illa uitam repperit hodie sibi,
item me spero facturum: augurium hac facit.
Epignomus hic quidemst qui astat. ibo atque adloquar.
<o> epignome, ut ego nunc te conspicio libens,
ut prae laetitia lacrimae prosiliunt mihi.
ualuistin usque? Epig. Sustentatumst sedulo.
#GEL# propino tibi salutem plenis faucibus.
#EPIG# bene atque amice dicis. di dent quae uelis.
#GEL# cenem illi apud te, quoniam saluos aduenis.
#EPIG# locatast opera nunc quidem; tam gratiast.
G. Promitte. E. Certumst. G. Sic face inquam. E. Certa res.
G. Lubente me hercle facies. E. Idem ego istuc scio.
quando usus ueniet, fiet. Gel. Nunc ergo usus est.
#EPIG# non edepol possum. Gel. quid grauare? censeas.
nescio quid uero habeo in mundo. Epig. I modo,
alium conuiuam quaerito tibi in hunc diem.
#GEL# quin tu promittis? Epig. Non grauer, si possiem.
#GEL# Vnum quidem hercle certo promitto tibi:
libens accipiam certo, si promiseris.
Ep. Valeas. Gel. Certumnest? Ep. Certum. cenabo domi.
#GEL# [Quando quidem tu ad me non uis promittere]
sed—quoniam nil processit hac, ego iuero
apertiore magis uia; ita plane loquar:
uin ad te ad cenam ueniam? Epig. #S# possim, uelim;
uerum hic apud me cenant alieni nouem.
#GEL# hau postulo equidem med in lecto accumbere:
scis tu me esse unisubselli uirum.
#EPIG# at ei oratores sunt popli, summi uiri;
Ambracia ueniunt huc legati publice.
#GEL# ergo oratores populi, summates uiri,
summi accubent, ego infimatis infimus.
#EPIG# haud aequomst te inter oratores accipi.
#GEL# equidem hercle orator sum, sed procedit parum.
#EPIG# cras de reliquiis nos uolo. multum uale.—
#GEL# perii hercle uero plane, nihil obnoxie.
uno Gelasimo minus est quam dudum fuit.
certumst mustelae posthac numquam credere,
nam incertiorem nullam noui bestiam;
quaen eapse deciens in die mutat locum,
ea ego auspicaui in re capitali mea?
certumst amicos conuocare, ut consulam
qua lege nunc med essurire oporteat.—

IV.I
Antipho Íta me di bene ament measque mihi [bene] seruassint filias,
ut mihi uolup est, Pamphilippe, quia uos in patriam domum
rediisse uideo bene gesta re ambos, te et fratrem tuom.
Pamphilippus Satis abs te accipiam, nisi uideam mihi te amicum esse, Antipho;
nunc quia te amicum mihi experior esse, credetur tibi.
#ANT# Vocem ego te ad me ad cenam, frater tuos ni dixisset mihi,
te apud se cenaturum esse hodie, quom me ad se ad cenam uocat.
et magis par fuerat me uobis dare cenam aduenientibus,
quam me ad illum promittere, nisi nollem ei aduorsarier.
nunc me gratiam abs te inire uerbis nil desidero:
cras apud me eritis et tu et ille cum uostris uxoribus.
Pamph. At apud me perendie. nam ille heri me iam uocauerat
in hunc diem. sed satin ego tecum pacificatus sum, Antipho?
#ANT# Quando ita rem gessistis ut uos uelle amicosque addecet,
pax commersque est uobis mecum. nam hoc tu facito ut cogites:
ut cuique homini res paratast, perinde amicis utitur:
si res firma, <item> firmi amici sunt; sin res laxe labat,
itidem amici conlabascunt: res amicos inuenit.
Epignomus Iam redeo. nimiast uoluptas, ubi diu afueris domo,
domum ubi redieris, si tibi nullast aegritudo animo obuiam.
nam ita me absente familiarem rem uxor curauit meam,
omnium me exilem atque inanem fecit aegritudinum.
sed eccum fratrem Pamphilippum, incedit cum socero suo.
P. quid agitur, Epignome? E. quid tu? quam dudum in portum uenis?
Pamph. Hau longissume. Epig. Postilla iam iste est tranquillus tibi?
A. Magis quam mare quo ambo estis uecti. E. Facis ut alias res soles.
hodiene exoneramus nauem, frater? Pamph. Clementer uolo.
nos potius oneremus nosmet uicissatim uoluptatibus.
quam mox coctast cena? inpransus ego sum. E. Abi intro ad me et laua.
Pamph. Deos salutatum atque uxorem modo intro deuortor domum;
haec si ita ut uolo conficio, continuo ad te transeo.
#EPIG# apud nos eccillam festinat cum sorore uxor tua.
Pamph. Optumest, iam istoc morai minus erit. iam ego apud te ero.
#ANT# prius quam abis, praesente ted huic apologum agere unum uolo.
Pamph. Maxume. Ant. Fuit olim, quasi ego sum, senex; ei filiae
duae erant, quasi nunc meae sunt; eae erant duobus nuptae fratribus,
quasi nunc meae sunt uobis. Epig. Miror quo euasurust apologus.
#ANT# erant minori illi adulescenti fidicina et tibicina,
peregre aduexerat, quasi nunc tu; sed ille erat caeleps senex,
quasi ego nunc sum. E. Perge porro. praesens hic quidem est apologus.
#ANT# deinde senex ille illi dixit, cuius erat tibicina,
quasi ego nunc tibi dico: Epig. Ausculto atque animum aduorto sedulo.
#ANT# 'Ego tibi meam filiam, bene quicum cubitares, dedi:
nunc mihi reddi ego aequom esse abs te quicum cubitem censeo.'
#EPIG# quis istuc dicit? an ille quasi tu? Ant. Quasi ego nunc dico tibi.
'Immo duas dabo,' inquit ille adulescens 'una si parumst;
et si duarum paenitebit,' inquit 'addentur duae.'
E.quis istuc quaeso? an ille quasi ego? A. Is ipse quasi tu. <tum> senex
ille quasi ego: 'si uis,' inquit 'quattuor sane dato,
dum equidem hercle quod edint addas, meum ne contruncent cibum.'
#EPIG# Videlicet parcum illum fuisse senem, qui <illi istaec> dixerit,
quom ille, illi qui pollicetur, eum cibum poposcerit.
#ANT# Videlicet non fuisse illum aequom adulescentem, qui ilico
ubi ille poscit denegauit dare se granum tritici.
hercle qui aequom postulabat ille senex, quando quidem
filiae illae dederat dotem, accipere pro tibicina.
#EPIG# hercle ille quidem certo adulescens docte uorsutus fuit,
qui seni illi concubinam dare dotatam noluit.
#ANT# senex quidem uoluit, si posset, indipisci de cibo;
quia nequit, qua lege licuit uelle dixit fieri.
'fiat' ille inquit adulescens. 'facis benigne' inquit senex.
'habeon rem pactam?' inquit. 'faciam ita' inquit 'ut fieri uoles.'
sed ego ibo intro et gratulabor uostrum aduentum filiis.
poste ibo lautum in pyelum, ibi fouebo senectutem meam.
post ubi lauero, otiosus uos opperiar accubans.—
Pamph. Graphicum mortalem Antiphonem, ut apologum fecit quam fabre.
#EPIG# etiam nunc scelestus <se> esse ducit pro adulescentulo.
dabitur homini amica, noctu quae in lecto occentet senem;
namque edepol aliud quidem illi quid amica opus sit nescio.
Pamph. Sed quid agit parasitus noster Gelasimus? etiam ualet?
E. Vidi edepol hominem haud perdudum. P. quid agit? E. Quod famelicus.
P.quin uocauisti hominem ad cenam? E. Ne quid adueniens perderem.
atque eccum tibi lupum in sermone: praesens esuriens adest.
Pamph. Ludificemur hominem. Epig. Capti consili memorem mones.

IV.II
Gelasimus Sed ita ut occepi narrare uobis: quom hic non adfui,
cum amicis deliberaui iam et cum cognatis meis.
ita mi auctores fuere, ut egomet me hodie iugularem fame.
sed uideone ego Pamphilippum cum fratre Epignomo? atque is est.
adgrediar hominem. <o> sperate Pamphilippe, o spes mea,
o mea uita, o mea uoluptas, salue. saluom gaudeo
peregre te in patriam rediisse. Pamph. Saluo salue, Gelasime.
G. Valuistin bene? P. Sustentatumst sedulo. G. Edepol gaudeo.
edepol ne ego nunc mihi medimnum mille esse argenti uelim.
#EPIG# quid eo tibi opust? Gel. Hunc hercle ad cenam ut uocem, te non uocem.
#EPIG# aduorsum te fabulare. Gel. Illud quidem, ambos ut uocem;
et equidem simitu hau maligne uos inuitassem domum
ad me, sed mihi ipsi domi meae nihil est. atque hoc scitis uos.
#EPIG# edepol te uocem lubenter, si superfiat locus.
G.quin tum stans obstrusero aliquid strenue. E. Immo unum hoc potest.
G. quid? E. V.I conuiuae abierint, tum uenias. G. Vae aetati tuae.
#EPIG# Vasa lautum, non ad cenam dico. Gel. Di te perduint.
quid ais, Pamphilippe? Pamph. Ad cenam hercle alio promisi foras.
G. quid, foras? P. Foras hercle uero. G.qui malum tibi lasso libet
foris cenare? Pamph. Vtrum tu censes? Gel. Iuben domi cenam coqui
atque ad illum renuntiari? Pamph. Solus cenabo domi?
#GEL# non enim solus: me uocato. Pamph. At ille ne suscenseat,
mea qui causa sumptum fecit. Gel. Facile excusari potest.
mihi modo ausculta, iube cenam domi coqui. Epig. Non me quidem
faciet auctore, hodie ut illum decipiat. Gel. Non tu hinc abis?
nisi me non perspicere censes quid agas. caue sis tu tibi,
nam illic homo tuam hereditatem inhiat, quasi esuriens lupus.
non tu scis, quam efflictentur homines noctu hic in uia?
Pamph. Tanto pluris qui defendant ire aduorsum iussero.
#EPIG# non it, non it, quia tanto opere suades ne ebitat. Gel. Iube
domi mi tibique tuaeque uxori celeriter cenam coqui.
si hercle faxis, non opinor dices deceptum fore.
Pamph. Per hanc tibi cenam incenato, Gelasime, esse hodie licet.
#GEL# ibisne ad cenam foras? Pamph. Apud fratrem ceno in proxumo.
G. Certumnest? P. Certum. G. Edepol te hodie lapide percussum uelim.
Pamph. Non metuo: per hortum transibo, non prodibo in publicum.
#EPIG# quid ais, Gelasime? Gel. Oratores tu accipis, habeas tibi.
#EPIG# tua pol refert. Gel. Enim, si quidem mea refert, opera utere.
#EPIG# posse edepol tibi opinor etiam uni locum condi *
ubi accubes. Pamph. Sane faciundum censeo. Gel. O lux oppidi.
#EPIG# si arte poteris accubare. Gel. Vel inter cuneos ferreos;
tantillum loculi, ubi catellus cubet, id mi satis est loci.
E. Exorabo aliquo modo. ueni. G. Hucine? E. Immo in carcerem;
nam hic quidem genium meliorem tuom non facies. eamus, tu.
Pamph. Deos salutabo modo, poste ad te continuo transeo.—
G. quid igitur? E. Dixi equidem, in carcerem ires. G.quin si iusseris,
eo quoque ibo. E. Di immortales, hic quidem pol summam in crucem
cena aut prandio perduci potest. Gel. Ita ingenium meumst:
quicumuis depugno multo facilius quam cum fame.
#EPIG# dum parasitus mi atque fratri fuisti, rem confregimus.
#GEL# non nego ista apud te. Epig. Satis spectatast mihi iam tua felicitas;
nunc ego nolo ex Gelasimo mihi fieri te Catagelasimum.—
#GEL# iamne abiisti? Gelasime, uide quid es capturus consili.
egone? tune. mihine? tibine. uiden ut annonast grauis?
uiden, benignitates hominum ut periere et prothymiae?
uiden ridiculos nihili fieri, atque ipsos parasitarier?
numquam edepol me uiuom quisquam in crastinum inspiciet diem;
nam mihi iam intus potione iuncea onerabo gulam,
neque ego hoc committam, ut me esse homines mortuom dicant fame.—

V.I

Stichus More hoc fit, atque stulte mea sententia:
si quem hominem exspectant, eum solent prouisere;
qui hercle illa causa ocius nihilo uenit.
idem ego nunc facio, qui prouiso Sagarinum,
qui nihilo citius ueniet tamen hac gratia.
iam hercle ego decumbam solus, si ille huc non uenit.
cadum modo hinc a me huc cum uino transferam,
postidea accumbam. quasi nix tabescit dies.—

V.II

Sangarinus Saluete, Athenae, quae nutrices Graeciae,
sperata erilis patria, te uideo libens.
sed amica mea et conserua quid agat Stephanium
curaest, ut ualeat. nam Sticho mandaueram,
salutem ut nuntiaret atque ei ut diceret
me hodie uenturum, ut cenam coqueret temperi.
sed Stichus est hic quidem. Stichus Fecisti, ere, facetias,
quom hoc donauisti dono tuom seruom Stichum.
pro di immortales, quot ego uoluptates fero,
quot risiones, quot iocos, quot sauia,
saltationes, blanditias, prothymias.
Sang. Stiche. Stich. Hem. Sang. quid fit? Stich. Euge, Sangarine lepidissume.
fero conuiuam Dionysum mihique et tibi.
namque edepol cena cocta est, locus liber datust
mihi et tibi apud uos (nam apud nos est conuiuium,
ibi uoster cenat cum uxore adeo et Antipho,
ibidem erus est noster), hoc mihi dono datumst.
Sang.quis somniauit aurum? Stich. quid id ad te attinet?
proin tu lauare propera. Sang. Lautus sum. Stich. Optime,
[sequere ergo hac me intro. Sang. Ego uero sequor.
Stich.] uolo eluamus hodie, peregrina omnia
relinque, Athenas nunc colamus. sequere me.—
Sang. Sequor, et domum redeunti principium placet.
bona scaeua strenaque obuiam occessit mihi.—

V.III

Stephanium Mirum uideri nemini uestrum uolo, spectatores,
quid ego hinc, quae illic habito, exeam: faciam uos certiores.
domo dudum huc arcessita sum, <nam> quoniam nuntiatum est
istarum uenturos uiros, ibi festinamus omnes;
lectis sternendis studuimus munditiisque apparandis.
inter illud tamen negotium meis curaui amicis,
Sticho et conseruo Sagarino meo, cena cocta ut esset.
Stichus obsonatust, ceterum ego operam do: is adlegauit.
nunc ibo hinc et amicos meos curabo hic aduenientes.—

V.IV

Sangarinus agite ite foras: ferte pompam. cado te praeficio, Stiche.
omnibus modis temptare certumst nostrum hodie conuiuium.
ita me di ament, lepide accipimur quom hoc recipimur in loco.
quisquis praetereat, comissatum uolo uocari. Stichus Conuenit,
dum quidem hercle quisque ueniat, <ueniat> cum uino suo.
nam hinc quidem hodie polluctura praeter nos dabitur nemini. †
nosmet inter nos ministremus monotropi. Sang. Hoc conuiuiumst
pro opibus nostris satis commodule nucibus, fabulis, ficulis,
oleae † interiplio, lupillo, comminuto crustulo.
Stich. Sat est: seruo homini modeste melius facere sumptum quam ampliter.
suom quemque decet: quibus diuitiae domi sunt, scaphiis cantharis
batiocis bibunt, at nos nostro Samiolo poterio:
tamen bibimus nos, tamen efficimus pro opibus nostra moenia.
Sang. Age dice uter utrubi accumbamus. Stich. Abi tu sane superior.
atque adeo, ut tu scire possis, pacto ego hoc tecum diuido:
uide, utram tibi libet etiam nunc capere, cape prouinciam.
Sang. quid istuc est prouinciai? Stich. Vtrum Fontine an Libero
imperium te inhibere mauis? Sang. Nimio liquido Libero.
sed amica mea et tua dum cenat dumque se exornat, nos uolo
tamen ludere inter nos. strategum te facio huic conuiuio.
Stich. Nimium lepide in mentem uenit: potius quam in subsellio
cynice hic accipimur quam in lectis. Sang. Immo enim nimio hic dulcius.
sed interim, stratege noster, cur hic cessat cantharus?
uide, quot cyathos bibimus. Stich. Tot quot digiti tibi sunt in manu.
cantio Graecast: ἢ πέντ’ ἢ τρία πῖν’ ἢ μὴ τέτταρα.
Sang. Tibi propino. decumam a fonte tibi tute inde, si sapis.
bene uos, bene nos, bene te, bene me, bene nostram etiam Stephanium.
[Stich. Bibe si bibis. Sang. Non mora erit apud me. Stich. Edepol conuiui sat est,
modo nostra huc amica accedat: id abest, aliud nil abest.]
Stich. Lepide hoc actum est. tibi propino cantharum. uinum tu habes.
Sa. Nimis uellem aliquid pulpamenti. St. #S# horum, quae adsunt, paenitet,
nihil est. tene aquam. Sang. Melius dicis; nil moror cuppedia.
bibe, tibicen. age si quid agis, bibendum hercle hoc est, ne nega.
quid hic fastidis quod faciundum uides esse tibi? quin bibis?
[age si quid agis] accipe inquam. non hoc <tuo fit sumptu>: inpendet publicum.
haud tuom istuc est te uereri. eripe ex ore tibias.
Stich. V.I illic biberit, uel seruato meum modum uel tu dabo. †
nolo ego nos † prosumo bibere. nulli rei erimus postea;
namque edepol quam uis desubito uel cadus uerti potest.
Sang. quid igitur? quamquam grauatus fuisti, non nocuit tamen.
age, tibicen, quando bibisti, refer ad labeas tibias,
suffla celeriter tibi buccas quasi proserpens bestia,
agedum. Stiche, uter demutassit, poculo multabitur.
Stich. Bonum ius dicis. impetrare oportet qui aequom postulat.
Sang. Age ergo obserua. si pecassis, multam hic retinebo ilico.
St. Optimum atque aequissimum oras. em tibi hoc primum omnium:
haec facetiast, amare inter se riualis duos,
uno cantharo potare, unum scortum ducere.
hoc memorabilest: ego tu sum, tu es ego, unianimi sumus,
unam amicam amamus ambo, mecum ubi est, tecum est tamen;
tecum ubi autem est, mecum ibi autemst: neuter neutri inuidet.
Sang. Ohe, iam satis, nolo obtaedescat; alium ludum nunc uolo.
Stich. Vin amicam huc euocemus? ea saltabit. Sang. Censeo.
Stich. Mea suauis, amabilis, amoena Stephanium, ad amores tuos
foras egredere, satis mihi pulchra es. Sang. At enim pulcherrima.
Stich. Fac nos hilaros hilariores opera atque aduentu tuo.
Sang. Peregre aduenientes te expetimus, Stephaniscidium, mel meum,
si amabilitas tibi nostra placet, si tibi ambo accepti sumus.

V.V

Stephanium Morem uobis geram, meae deliciae. nam ita me Venus amoena amet,
ut ego huc iam dudum simitu exissem uobiscum foras,
nisi me uobis exornarem. nam ita est ingenium muliebre:
bene cum lauta est, tersa ornata ficta est, infecta est tamen;
nimioque sibi mulier meretrix repperit odium ocius
sua inmunditia, quam in perpetuom ut placeat munditia sua.
Stich. Nimium lepide fabulata est. Sang. Veneris mera est oratio,
St. Sangarine. Sa. quid est? St. Totus doleo. Sa. Totus? tanto miserior.
Steph. Vtrubi accumbo? Sang. Vtrubi tu uis? Steph. Cum ambobus uolo, nam ambos amo.
Stich. Vapulat peculium, actum est. Sang. Fugit hoc libertas caput.
Steph. Date mihi locum, ubi accumbam, amabo, siquidem placeo. Stich. Tun mihi?
Steph. Cupio cum utroque. Stich. Ei mihi, bene <ego> dispereo. quid ais? Sang. quid est?
Stich. Ita me di ament, numquam enim fiet hodie, haec quin saltet tamen.
age, mulsa mea suauitudo, salta: saltabo ego simul.
Sang. Numquam edepol med istoc uinces, quin ego ibidem pruriam.
Steph. Siquidem mihi saltandum est, tum uos date bibat tibicini.
Stich. Et quidem nobis. Sang. Tene, tibicen, primum; postidea loci
si hoc eduxeris, proinde ut consuetu's antehac, celeriter
lepidam et suauem cantionem aliquam occupito cinaedicam,
ubi perpruriscamus usque ex unguiculis. inde huc aquam.

V.VI

tene tu hoc, educe. dudum placuit potio:
nunc minus grauate iam accipit. tene tu. interim,
meus oculus, da mihi sauium, dum illic bibit.
Stich. Prostibilest tandem? stantem stanti sauium
dare amicum amicae? euge euge, sic furi datur.
Sang. Age, iam infla buccas, nunciam aliquid suauiter.
redde cantionem ueteri pro uino nouam.

V.VI

qui Ionicus aut cinaedicust, qui hoc tale facere possiet?
Stich. #S# istoc me uorsu uiceris, alio me prouocato:
Sa. Fac tu hoc modo. St. At tu hoc modo. Sa. Babae. St. Tatae. Sang. Papae. Stich. Pax.
Sang. Nunc pariter ambo. omnis uoco cinaedos contra.
satis esse nobis non magis potis quam fungo imber.
Stich. Intro hinc abeamus nunciam: saltatum satis pro uinost.
uos, spectatores, plaudite atque ite ad uos comissatum.

TRINUMMUS

PROLOGUS

Luxuria Sequere hac me, gnata, ut munus fungaris tuom.
Inopia Sequor, sed finem fore quem dicam nescio.
Lux. Adest. em illae sunt aedes, i intro nunciam.—
nunc, ne quis erret uostrum, paucis in uiam
deducam, si quidem operam dare promittitis.
nunc igitur primum quae ego sim et quae illaec siet,
huc quae abiit intro, dicam, si animum aduortitis.
primum mihi Plautus nomen Luxuriae indidit;
tum hanc mihi gnatam esse uoluit Inopiam.
sed ea huc quid introierit impulsu meo
accipite et date uociuas aures dum eloquor.
adulescens quidam est, qui in hisce habitat aedibus;
is rem paternam me adiutrice perdidit.
quoniam ei, qui me aleret, nil uideo esse relicui,
dedi ei meam gnatam, quicum aetatem exigat.
sed de argumento ne exspectetis fabulae:
senes qui huc uenient, ei rem uobis aperient.
huic Graece nomen est Thensauro fabulae:
Philemo scripsit, Plautus uertit barbare,
nomen Trinummo fecit, nunc hoc uos rogat
ut liceat possidere hanc nomen fabulam.
tantum est. ualete, adeste cum silentio.—

I.I

Megaronides Amicum castigare ob meritam noxiam
immoene est facinus, uerum in aetate utile
et conducibile. nam ego amicum hodie meum
concastigabo pro commerita noxia,
inuitus, ni id me inuitet ut faciam fides.
nam hic nimium morbus mores inuasit bonos;
ita plerique omnes iam sunt intermortui.
sed dum illi aegrotant, interim mores mali
quasi herba inrigua succreuere uberrime:
eorum licet iam metere messem maxumam,
neque quicquam hic nunc est uile nisi mores mali.
nimioque hic pluris pauciorum gratiam
faciunt pars hominum quam id quod prosint pluribus.
ita uincunt illud conducibile gratiae,
quae in rebus multis opstant odiosaeque sunt
remoramque faciunt rei priuatae et publicae.

I.II

Callicles Larem corona nostrum decorari uolo.
uxor, uenerare ut nobis haec habitatio
bona fausta felix fortunataque euenat—
teque ut quam primum possim uideam emortuam.
#MEG# hic ille est, senecta aetate qui factust puer,
qui admisit in se culpam castigabilem.
adgrediar hominem. Cal. Quoia hic uox prope me sonat?
#MEG# Tui beneuolentis, si ita es ut ego te uolo,
sin aliter es, inimici atque irati tibi.
#CAL# o amice, salue, atque aequalis. ut uales,
Megaronides? Meg. Et tu edepol salue, Callicles.
#CAL# Valen? ualuistin? Meg. Valeo, et ualui rectius.
#CAL# quid tua agit uxor? ut ualet? Meg. Plus quam ego uolo.
#CAL# bene hercle est illam tibi ualere et uiuere.
#MEG# Credo hercle te gaudere, si quid mihi mali est.
#CAL# omnibus amicis quod mihi est cupio esse idem.
#MEG# Eho tu, tua uxor quid agit? Cal. Immortalis est,
uiuit uicturaque est. Meg. Bene hercle nuntias,
deosque oro ut uitae tuae superstes suppetat.
#CAL# dum quidem hercle tecum nupta sit, sane uelim.
#MEG# Vin commutemus, tuam ego ducam et tu meam?
faxo haud tantillum dederis uerborum mihi.
#CAL# namque enim tu, credo, me imprudentem obrepseris.
#MEG# ne tu hercle faxo haud nescias quam rem egeris.
#CAL# habeas ut nanctu's: nota mala res optumast.
nam ego nunc si ignotam capiam, quid agam nesciam.
#MEG# Edepol proinde ut diu uiuitur, bene uiuitur.
sed hoc animum aduorte atque aufer ridicularia;
nam ego dedita opera huc ad te aduenio. Cal. quid uenis?
#MEG# Malis te ut uerbis multis multum obiurigem.
#CAL# men? Meg. Numquis est hic alius praeter me atque te?
#CAL# nemost. Meg. quid tu igitur rogitas, tene obiurigem?
nisi tu me mihimet censes dicturum male.
nam si in te aegrotant artes antiquae tuae,
[sin immutare uis ingenium moribus]
[aut si demutant mores ingenium tuom
neque eos antiquos seruas, ast captas nouos]
omnibus amicis morbum tu incuties grauem,
ut te uidere audireque aegroti sient.
#CAL# qui in mentem uenit tibi istaec dicta dicere?
Meg.quia omnis bonos bonasque adcurare addecet,
suspicionem et culpam ut ab se segregent.
#CAL# non potest utrumque fieri. Meg. Quapropter? Cal. Rogas?
ne admittam culpam, ego meo sum promus pectori:
suspicio est in pectore alieno sita.
nam nunc ego si te surrupuisse suspicer
Ioui coronam de capite ex Capitolio,
qui in columine astat summo: si id non feceris
atque id tamen mihi lubeat suspicarier,
qui tu id prohibere me potes ne suspicer?
sed istuc negoti cupio scire quid siet.
#MEG# haben tu amicum aut familiarem quempiam,
quoi pectus sapiat? Cal. Edepol haud dicam dolo:
sunt quos scio esse amicos, sunt quos suspicor,
sunt quorum ingenia atque animos nequeo noscere,
ad amici partem an ad inimici peruenant;
sed tu ex amicis mi es certis certissimus.
si quid scis me fecisse inscite aut improbe,
†si id me non accusas, tute ipse obiurgandus es. Meg. Scio;
et, si alia huc causa ad te adueni, aequom postulas.
#CAL# expecto si quid dicas. Meg. Primumdum omnium,
male dictitatur tibi uolgo in sermonibus:
turpilucricupidum te uocant ciues tui;
tum autem sunt alii, qui te uolturium uocant:
hostisne an ciuis comedis, parui pendere.
haec cum audio in te dici, discrucior miser.
#CAL# est atque non est mi in manu, Megaronides:
quin dicant, non est; merito ut ne dicant, id est.
#MEG# Fuitne hic tibi amicus Charmides? Cal. Est et fuit.
id ita esse ut credas, rem tibi auctorem dabo.
nam postquam hic eius rem confregit filius
uidetque ipse ad paupertatem protractum esse se
suamque filiam esse adultam uirginem,
simul eius matrem suamque uxorem mortuam,
quoniam hinc iturust ipsus in Seleuciam,
mihi conmendauit uirginem gnatam suam
et rem suam omnem et illum corruptum filium.
haec, si mihi inimicus esset, credo haud crederet.
#MEG# quid tu, adulescentem, quem esse corruptum uides,
qui tuae mandatus est fide et fiduciae,
quin eum restituis, quin ad frugem conrigis?
ei rei operam dare te fuerat aliquanto aequius,
si qui probiorem facere posses, non uti
in eandem tute accederes infamiam
malumque ut eius cum tuo misceres malo.
#C# quid feci? #M# Quod homo nequam. #C# Non istuc meumst.
#MEG# Emistin de adulescente has aedes (quid taces?)
ubi nunc tute habitas? Cal. Emi atque argentum dedi,
minas quadraginta, adulescenti ipsi in manum.
#MEG# dedistin argentum? Cal. Factum, neque facti piget.
#MEG# Edepol fide adulescentem mandatum malae.
dedistine hoc facto ei gladium, qui se occideret?
quid secus est aut quid interest dare te in manus
argentum amanti homini adulescenti, animi impoti,
qui exaedificaret suam incohatam ignauiam?
#CAL# non ego illi argentum redderem? Meg. Non redderes,
neque de illo quicquam neque emeres neque uenderes,
nec qui deterior esset faceres copiam.
inconciliastin eum qui mandatust tibi,
ille qui mandauit, eum exturbasti ex aedibus?
edepol mandatum pulchre et curatum probe;
crede huic tutelam: suam melius rem gesserit.
#CAL# subigis maledictis me tuis, Megaronides,
nouo modo adeo, ut quod meae concreditumst
taciturnitati clam, fide et fiduciae,
ne enuntiarem quoiquam neu facerem palam,
ut mihi necesse sit iam id tibi concredere.
#MEG# Mihi quod credideris sumes ubi posiueris.
#CAL# circumspicedum te, ne quis adsit arbiter
nobis, et quaeso identidem circumspice.
#MEG# Ausculto si quid dicas. Cal. #S# taceas, loquar.
quoniam hinc est profecturus peregre Charmides,
thensaurum demonstrauit mihi in hisce aedibus,
hic in conclaui quodam—sed circumspice.
#MEG# nemost. Cal. Nummorum Philippeum ad tria milia.
id solus solum per amicitiam et per fidem
flens me obsecrauit suo ne gnato crederem
neu quoiquam unde ad eum id posset permanascere.
nunc si ille huc saluos reuenit, reddam suom sibi;
si quid eo fuerit, certe illius filiae,
quae mihi mandatast, habeo dotem unde dem,
ut eam in se dignam condicionem conlocem.
#MEG# Pro di immortales, uerbis paucis quam cito
alium fecisti me, alius ad te ueneram.
sed ut occepisti, perge porro proloqui.
#CAL# quid tibi ego dicam, qui illius sapientiam
et meam fidelitatem et celata omnia
paene ille ignauos funditus pessum dedit.
#MEG# quidum? Cal.quia, ruri dum sum ego unos sex dies,
me apsente atque insciente, inconsultu meo,
aedis uenalis hasce inscripsit litteris.
#MEG# Adesuriuit magis et inhiauit acrius
lupus, obseruauit dum dormitarent canes:
gregem uniuersum uoluit totum auortere.
#CAL# fecisset edepol, ni haec praesensisset canes.
sed nunc rogare ego uicissim te uolo:
quid fuit officium meum me facere? face sciam;
utrum indicare me ei thensaurum aequom fuit,
aduersum quam eius me opsecrauisset pater,
an ego alium dominum paterer fieri hisce aedibus?
qui emisset, eius essetne ea pecunia?
emi egomet potius aedis, argentum dedi
thensauri causa, ut saluom amico traderem.
neque adeo hasce emi mihi nec usurae meae:
illi redemi rusum, a me argentum dedi.
haec sunt: si recte seu peruorse facta sunt,
ego me fecisse confiteor, Megaronides.
em mea malefacta, em meam auaritiam tibi;
hascine propter res maledicas famas ferunt.
#MEG# Παῦσαι, uicisti castigatorem tuom:
occlusti linguam, nihil est quod respondeam.
#CAL# nunc ego te quaeso ut me opera et consilio iuues
communicesque hanc mecum meam prouinciam.
#MEG# Polliceor operam. Cal. Ergo ubi eris paulo post? Meg. Domi.
#CAL# numquid uis? Meg. Cures tuam fidem. Cal. Fiet sedulo.
Me. Sed quid ais? Ca. quid uis? Me. V.I nunc adulescens habet?
#CAL# posticulum hoc recepit, quom aedis uendidit.
#MEG# Istuc uolebam scire. i sane nunciam.
sed quid ais? quid nunc uirgo? nempe apud te est? Cal. Itast,
iuxtaque eam curo cum mea. Meg. Recte facis.
#CAL# numquid, prius quam abeo, me rogaturu's?—Meg. Vale.
nihil est profecto stultius neque stolidius
neque mendaciloquius neque argutum magis,
neque confidentiloquius neque peiurius,
quam urbani assidui ciues, quos scurras uocant.
atque egomet me adeo cum illis una ibidem traho,
qui illorum uerbis falsis acceptor fui,
qui omnia se simulant scire neque quicquam sciunt.
quod quisque in animo habet aut habiturust sciunt,
sciunt id quod in aurem rex reginae dixerit,
sciunt quod Iuno fabulatast cum Ioue;
quae neque futura neque sunt, tamen illi sciunt.
falson an uero laudent, culpent quem uelint,
non flocci faciunt, dum illud quod lubeat sciant.
omnes mortales hunc aiebant Calliclem
indignum ciuitate hac esse et uiuere,
bonis qui hunc adulescentem euortisset suis.
ego de eorum uerbis famigeratorum insciens
prosilui amicum castigatum innoxium.
quod si exquiratur usque ab stirpe auctoritas,
unde quidquid auditum dicant, nisi id appareat,
famigeratori res sit cum damno et malo,
hoc ita si fiat, publico fiat bono,
pauci sint faxim qui sciant quod nesciunt,
occlusioremque habeant stultiloquentiam.—

II.I
Lysiteles Multas res simitu in meo corde uorso,
multum in cogitando dolorem indipiscor:
egomet me coquo et macero et defetigo,
magister mihi exercitor animus nunc est.
sed hoc non liquet neque satis cogitatumst,
utram potius harum mihi artem expetessam,
utram aetati agundae arbitrer firmiorem:
amorin med an rei opsequi potius par sit,
utra in parte plus sit uoluptatis uitae
ad aetatem agundam.
de hac re mihi satis hau liquet; nisi hoc sic faciam, opinor,
ut utramque rem simul exputem, iudex sim reusque ad eam rem.
ita faciam, ita placet; omnium primum
Amoris artis eloquar quem ad modum expediant.
numquam amor quemquam nisi cupidum hominem
postulat se in plagas conicere:
eos cupit, eos consectatur;
subdole [blanditur] ab re consulit,
blandiloquentulus, harpago, mendax,
cuppes, auarus, elegans, despoliator,
latebricolarum hominum corruptor,
[blandus] inops celatum indagator.
nam qui amat quod amat quom extemplo
sauiis sagittatis perculsust,
ilico res foras labitur, liquitur.
'da mihi hoc, mel meum, si me amas, si audes'.
ibi ille cuculus: 'ocelle mi, fiat:
et istuc et si amplius uis dari, dabitur.'
ibi illa pendentem ferit: iam amplius orat;
non satis id est mali, ni amplius etiam,
quod ecbibit, quod comest, quod facit sumpti.
nox datur: ducitur familia tota,
uestiplica, unctor, auri custos, flabelliferae, sandaligerulae,
cantrices, cistellatrices, nuntii, renuntii,
raptores panis et peni;
fit ipse, dum illis comis est, inops amator.
haec ego quom ago cum meo animo et recolo,
ubi qui eget, quam preti sit parui:
apage te, Amor, non places nil te utor;
quamquam illud est dulce, esse et bibere,
Amor amara dat tamen, satis quod aegre sit:
fugit forum, fugitat suos cognatos,
fugat ipsus se ab suo contutu,
neque eum sibi amicum uolunt dici.
mille modis, Amor, ignorandu's,
procul abhibendu's atque abstandu's,
nam qui in amorem praecipitauit,
peius perit quasi saxo saliat:
apage te, Amor, tuas res tibi habeto,
Amor, mihi amicus ne fuas umquam;
sunt tamen quos miseros maleque habeas,
quos tibi obnoxios fecisti.
certumst ad frugem adplicare animum,
quamquam ibi labos grandis capitur.
boni sibi haec expetunt, rem, fidem, honorem,
gloriam et gratiam: hoc probis pretiumst.
eo mihi magis lubet cum probis potius
quam cum improbis uiuere uanidicis.

II.II
Philto Quo illic homo foras se penetrauit ex
aedibus? Lys. Pater, adsum, impera quiduis,
neque tibi ero in mora neque latebrose
me abs tuo conspectu occultabo.
#PH# Feceris par tuis ceteris factis,
patrem tuom si percoles per pietatem.
nolo ego cum improbis te uiris, gnate mi,
neque in uia, neque in foro necullum sermonem exsequi
noui ego hoc saeculum moribus quibus siet:
malus bonum malum esse uolt, ut sit sui similis;
turbant, miscent mores mali: rapax auarus inuidus
sacrum profanum, publicum priuatum habent, hiulca gens.
haec ego doleo, haec sunt quae me excruciant, haec dies
noctesque tibi canto ut caueas.
quod manu non queunt tangere tantum fas habent quo manus abstineant,
cetera: rape trahe, fuge late—lacrumas
haec mihi quom uideo eliciunt,
quia ego ad hoc genus hominum duraui.
quin prius me ad plures penetraui?
nam hi mores maiorum laudant, eosdem lutitant quos conlaudant.
hisce ego de artibus gratiam facio, ne colas neue imbuas ingenium.
meo modo et moribus uiuito antiquis,
quae ego tibi praecipio, ea facito.
nihil ego istos moror faeceos mores, turbidos, quibus boni dedecorant se.
haec tibi si mea imperia capesses, multa bona in pectore consident.
#LYS# semper ego usque ad hanc aetatem ab ineunte adulescentia
tuis seruiui seruitutem imperiis [et] praeceptis, pater.
pro ingenio ego me liberum esse ratus sum, pro imperio tuo
meum animum tibi seruitutem seruire aequom censui.
#PHIL# qui homo cum animo inde ab ineunte aetate depugnat suo,
utrum itane esse mauelit ut eum animus aequom censeat,
an ita potius ut parentes eum esse et cognati uelint:
si animus hominem pepulit, actumst: animo seruit, non sibi;
si ipse animum pepulit, dum uiuit uictor uictorum cluet.
tu si animum uicisti potius quam animus te, est quod gaudeas.
nimio satiust, ut opust te ita esse, quam ut animo lubet:
qui animum uincunt, quam quos animus, semper probiores cluent.
#LYS# istaec ego mi semper habui aetati integumentum meae;
ne penetrarem me usquam ubi esset damni conciliabulum
neu noctu irem obambulatum neu suom adimerem alteri
neu tibi aegritudinem, pater, parerem, parsi sedulo:
sarta tecta tua praecepta usque habui mea modestia.
#PHIL# quid exprobras? bene quod fecisti tibi fecisti, non mihi;
mihi quidem aetas actast ferme: tua istuc refert maxime.
is probus est quem paenitet quam probus sit et frugi bonae;
qui ipsus sibi satis placet, nec probus est nec frugi bonae:
[qui ipsus se contemnit, in eost indoles industriae.]
bene facta bene factis aliis pertegito, ne perpluant.
#LYS# ob eam rem haec, pater, autumaui, quia res quaedamst quam uolo
ego me abs te exorare. Phil. quid id est? dare iam ueniam gestio.
#LYS# adulescenti hinc genere summo, amico atque aequali meo,
minus qui caute et cogitate suam rem tractauit, pater,
bene uolo ego illi facere, si tu non neuis. Phil. Nempe de tuo?
#LYS# de meo: nam quod tuomst meumst, omne meumst autem tuom.
#PHIL# quid is? egetne? Lys. Eget. Phil. Habuitne rem? Lys. Habuit. Phil.qui eam perdidit?
publicisne adfinis fuit an maritumis negotiis?
mercaturan, an uenales habuit ubi rem perdidit?
L. Nihil istorum. P. quid igitur? L. Per comitatem edepol, pater;
praeterea aliquantum animi causa in deliciis disperdidit.
#PHIL# edepol hominem praemandatum ferme familiariter,
qui quidem nusquam per uirtutem rem confregit, atque eget;
nil moror eum tibi esse amicum cum eius modi uirtutibus.
#LYS# quia sine omni malitiast, tolerare eius egestatem uolo.
#PHIL# de mendico male meretur qui ei dat quod edit aut bibat;
nam et illud quod dat perdit et illi prodit uitam ad miseriam.
non eo haec dico, quin quae tu uis ego uelim et faciam lubens:
sed ego hoc uerbum quom illi quoidam dico, praemonstro tibi,
ut ita te aliorum miserescat, ne tis alios misereat.
#LYS# deserere illum et deiuuare in rebus aduorsis pudet.
#PHIL# pol pudere quam pigere praestat, totidem litteris.
#LYS# edepol, deum uirtute dicam, pater, et maiorum et tua
multa bona bene parta habemus, bene si amico feceris
ne pigeat fecisse, ut potius pudeat si non feceris.
#PHIL# de magnis diuitiis si quid demas, plus fit an minus?
#LYS# minus, pater; sed ciui immuni scin quid cantari solet?
'quod habes ne habeas et illuc quod non habes habeas, malum,
quandoquidem nec tibi bene esse pote pati neque alteri.'
#PHIL# scio equidem istuc ita solere fieri; uerum, gnate mi,
is est immunis, cui nihil est qui munus fungatur suom.
#LYS# deum uirtute habemus et qui nosmet utamur, pater,
et aliis qui comitati simus beneuolentibus.
#PHIL# non edepol tibi pernegare possum quicquam quod uelis.
cui egestatem tolerari uis? eloquere audacter patri.
#LYS# lesbonico huic adulescenti, Charmidai filio,
qui illic habitat. Phil.quin comedit quod fuit, quod non fuit?
#LYS# ne opprobra, pater; multa eueniunt homini quae uolt, quae neuolt.
#PHIL# mentire edepol, gnate, atque id nunc facis haud consuetudine.
nam sapiens quidem pol ipsus fingit fortunam sibi:
eo non multa quae neuolt eueniunt, nisi fictor malust.
#LYS# multa illi opera opust ficturae, qui se fictorem probum
uitae agundae esse expetit: sed hic admodum adulescentulust.
#PHIL# non aetate, uerum ingenio apiscitur sapientia;
sapienti aetas condimentum, sapiens aetati cibust.
agedum eloquere, quid dare illi nunc uis? Lys. Nil quicquam, pater;
tu modo ne me prohibeas accipere, si quid det mihi.
#PHIL# an eo egestatem ei tolerabis, si quid ab illo acceperis?
L. Eo, pater. P. Pol ego istam uolo me rationem edoceas. L. Licet.
scin tu illum quo genere natus sit? Phil. Scio, adprime probo.
#LYS# soror illi est adulta uirgo grandis: eam cupio, pater,
ducere uxorem sine dote. Phil. Sine dote uxorem? Lys. Ita;
tua re salua hoc pacto ab illo summam inibis gratiam,
neque commodius ullo pacto ei poteris auxiliarier.
#PHIL# egone indotatam te uxorem ut patiar? Lys. Patiundumst, pater;
et eo pacto addideris nostrae lepidam famam familiae.
#PHIL# multa ego possum docta dicta et quamuis facunde loqui,
historiam ueterem atque antiquam haec mea senectus sustinet;
uerum ego quando te et amicitiam et gratiam in nostram domum
uideo adlicere, etsi aduersatus tibi fui, istac iudico:
tibi permitto; posce, duce. Lys. Di te seruassint mihi.
sed adde ad istam gratiam unum. P. quid id est autem unum? L. Eloquar.
tute ad eum adeas, tute concilies, tute poscas. Phil. Eccere.
#LYS# nimio citius transiges: firmum omne erit quod tu egeris.
grauius tuom erit unum uerbum ad eam rem quam centum mea.
#PHIL# ecce autem in benignitate hoc repperi, negotium.
dabitur opera. Lys. Lepidus uiuis. haec sunt aedes, hic habet;
Lesbonico est nomen. age, rem cura. ego te opperiar domi.—

II.III
#PHIL# non optuma haec sunt, neque ut ego aequom censeo;
uerum meliora sunt quam quae deterruma.
sed hoc me unum consolatur atque animum meum,
quia qui nihil aliud nisi quod sibi soli placet
consulit aduorsum filium, nugas agit:
miser ex animo fit, factius nihilo facit.
suae senectuti is acriorem hiemem parat,
quom illam importunam tempestatem conciet.
sed aperiuntur aedes quo ibam: commodum
ipse exit Lesbonicus cum seruo foras.

II.IV
Lesbonicus Minus quindecim dies sunt, quom pro hisce aedibus
minas quadraginta accepisti a Callicle.
estne hoc quod dico, Stasime? Stasimus Quom considero,
meminisse uideor fieri. Lesb. quid factumst eo?
#STAS# Comessum, expotum; exussum: elotum in balineis,
piscator, pistor apstulit, lanii, coqui,
holitores, myropolae, aucupes: confit cito;
non hercle minus diuorse distrahitur cito,
quam si tu obicias formicis papauerem.
#LESB# Minus hercle in istis rebus sumptumst sex minis.
#STAS# quid quod dedisti scortis? Lesb. Ibidem una traho.
#STAS# quid quod ego defrudaui? Lesb. Em, istaec ratio maxumast.
#STAS# non tibi illud apparere, si sumas, potest;
nisi tu immortale rere esse argentum tibi.
#PHIL# sero atque stulte, prius quod cautum oportuit,
postquam comedit rem, post rationem putat.
#LESB# nequaquam argenti ratio comparet tamen.
#STAS# Ratio quidem hercle apparet: argentum οἴχεται.
minas quadraginta accepisti a Callicle,
et ille aedis mancipio abs te accepit? Lesb. Admodum.
#PHIL# pol opino adfinis noster aedis uendidit;
pater quom peregre ueniet, in portast locus,
nisi forte in uentrem filio conrepserit.
#STAS# Trapezitae mille drachumarum Olympico,
quas de ratione dehibuisti, redditae?
#LESB# nempe quas spopondi. Stas. Immo 'quas dependi' inquito
[†qua sponsione pronuper tu exactus es]
pro illo adulescente, quem tu esse aibas diuitem.
L. Factum. #S# Vt quidem illud perierit. L. Factum id quoque est.
nam nunc eum uidi miserum et me eius miseritumst.
#STAS# Miseret te aliorum, tui nec miseret nec pudet.
#PHIL# tempust adeundi. Lesb. estne hic Philto qui aduenit?
is herclest ipsus. Stas. Edepol ne ego istum uelim
meum fieri seruom cum suo peculio.
#PHIL# erum atque seruom plurumum Philto iubet
saluere, Lesbonicum et Stasimum. Lesb. Di duint
tibi, Philto, quaequomque optes. quid agit filius?
#PHIL# bene uolt tibi. Lesb. Edepol mutuom mecum facit.
#STAS# nequam illud uerbumst 'bene uolt', nisi qui bene facit.
ego quoque uolo esse liber: nequiquam uolo;
hic postulet frugi esse: nugas postulet.
#PHIL# meus gnatus me ad te misit, inter te atque nos
adfinitatem ut conciliarem et gratiam.
tuam uolt sororem ducere uxorem; et mihi
sententia eademst et uolo. Lesb. Hau nosco tuom:
bonis tuis rebus meas res inrides malas.
#PHIL# homo ego sum, homo tu es: ita me amabit Iuppiter,
neque te derisum aduenio neque dignum puto.
uerum hoc quod dixi: meus me orauit filius,
ut tuam sororem poscerem uxorem sibi.
#LESB# Mearum me rerum nouisse aequomst ordinem.
cum uostra nostra non est aequa factio.
adfinitatem uobis aliam quaerite.
#STAS# Satin tu es sanus mentis aut animi tui,
qui condicionem hanc repudies? nam illum tibi
ferentarium esse amicum inuentum intellego.
#LESB# Abin hinc dierecte? Stas. #S# hercle ire occipiam, uotes.
#LESB# nisi quid me aliud uis, Philto, respondi tibi.
#PHIL# benigniorem, Lesbonice, te mihi,
quam nunc experior esse, confido fore;
nam et stulte facere et stulte fabularier,
utrumque, Lesbonice, in aetate hau bonumst.
#STAS# Verum hercle hic dicit. Lesb. Oculum ego ecfodiam tibi,
si uerbum addideris. Stas. Hercle qui dicam tamen;
nam si sic non licebit, luscus dixero.
#PHIL# ita tu nunc dicis, non esse aequiperabiles
uostras cum nostris factiones atque opes?
#LESB# dico. Phil. quid? nunc si in aedem ad cenam ueneris
atque ibi opulentus tibi par forte obuenerit
(adposita cena sit, popularem quam uocant),
si illi congestae sint epulae a cluentibus:
si quid tibi placeat quod illi congestum siet,
edisne an incenatus cum opulento accubes?
#LESB# Edim, nisi si ille uotet. Stas. At pol ego etsi uotet
edim, atque ambabus malis expletis uorem,
et quod illi placeat praeripiam potissimum,
neque illi concedam quicquam de uita mea.
uerecundari neminem apud mensam decet,
nam ibi de diuinis atque humanis cernitur.
#PHIL# Rem fabulare. Stas. Non tibi dicam dolo:
decedam ego illi de uia, de semita,
de honore populi; uerum quod ad uentrem attinet,
non hercle hoc longe, nisi me pugnis uicerit.
cena hac annona est sine sacris hereditas.
#PHIL# semper tu hoc facito, Lesbonice, cogites,
id optumum esse, tute uti sis optumus;
si id nequeas, saltem ut optumis sis proxumus.
nunc condicionem hanc, quam ego fero et quam abs te peto,
dare atque accipere, Lesbonice, te uolo.
di diuites sunt, deos decent opulentiae
et factiones, uerum nos homunculi,
satillum animai qui quom extemplo emisimus,
aequo mendicus atque ille opulentissimus
censetur censu ad Acheruntem mortuos.
#STAS# Mirum quin tu illo tecum diuitias feras.
ubi mortuos sis, ita sis ut nomen cluet.
#PHIL# nunc ut scias hic factiones atque opes
non esse neque nos tuam neglegere gratiam,
sine dote posco tuam sororem filio.
quae res bene uortat—habeon pactam? quid taces?
#STAS# Pro di immortales, condicionem quoius modi.
#PHIL# quin fabulare 'di bene uortant, spondeo'?
#STAS# Eheu ubi usus nil erat dicto, spondeo
dicebat; nunc hic, quom opus est, non quit dicere.
#LESB# Quom adfinitate uostra me arbitramini
dignum, habeo uobis, Philto, magnam gratiam.
sed si haec res grauiter cecidit stultitia mea,
Philto, est ager sub urbe hic nobis: eum dabo
dotem sorori; nam is de diuitiis meis
solus superfit praeter uitam relicuos.
#PHIL# profecto dotem nil moror. Lesb. Certumst dare.
#STAS# nostramne, ere, uis nutricem, quae nos educat,
abalienare a nobis? caue sis feceris.
quid edemus nosmet postea? Lesb. Etiam tu taces?
tibi ego rationem reddam? Stas. Plane periimus,
nisi quid ego comminiscor. Philto, te uolo.
P. #S# quid uis, Stasime. #S# huc concede aliquantum. P. Licet.
#STAS# Arcano tibi ego hoc dico, ne ille ex te sciat
neue alius quisquam. Phil. Crede audacter quidlubet.
#STAS# Per deos atque homines dico, ne tu illunc agrum
tuom siris umquam fieri neque gnati tui.
ei rei argumenta dicam. Phil. Audire edepol lubet.
#STAS# Primum omnium olim terra cum proscinditur,
in quinto quoque sulco moriuntur boues.
#PHIL# apage, Acheruntis ostium in uostrost agro.
#STAS# Tum uinum prius quam coctumst pendet putidum.
#LESB# Consuadet homini, credo. etsi scelestus est,
at mi infidelis non est. Stas. Audi cetera.
post id, frumenti quom alibi messis maximast,
tribus tantis illi minus redit quam opseueris.
#PHIL# em istic oportet opseri mores malos,
si in opserendo possint interfieri.
#STAS# neque umquam quisquamst, quoius ille ager fuit,
quin pessume ei res uorterit: quoium fuit,
alii exulatum abierunt, alii emortui,
alii se suspendere. em nunc hic quoius est,
ut ad incitas redactust. Phil. Apage a me istum agrum.
#STAS# Magis apage dicas, si omnia ex me audiueris.
nam fulguritae sunt alternae arbores;
sues moriuntur angina acerrume;
oues scabrae sunt, tam glabrae, em, quam haec est manus.
tum autem Surorum, genus quod patientissumumst
hominum, nemo extat qui ibi sex menses uixerit:
ita cuncti solstitiali morbo decidunt.
#PHIL# credo ego istuc, Stasime, ita esse; sed Campans genus
multo Surorum iam antidit patientia.
sed istest ager profecto, ut te audiui loqui,
malos in quem omnes publice mitti decet,
sicut fortunatorum memorant insulas,
quo cuncti qui aetatem egerint caste suam
conueniant; contra istoc detrudi maleficos
aequom uidetur, qui quidem istius sit modi.
#STAS# hospitium est calamitatis: quid uerbis opust?
quamuis malam rem quaeras, illic reperias.
#PHIL# at tu hercle et illi et alibi. Stas. Caue sis dixeris
me tibi dixisse hoc. Phil. Dixisti arcano satis.
#STAS# quin hic quidem cupit illum ab se abalienarier,
si quem reperire possit cui os sublinat.
#PHIL# meus quidem hercle numquam fiet. Stas. #S# sapies quidem.
lepide hercle de agro ego hunc senem deterrui;
nam qui uiuamus nihil est, si illum amiserit.
#PHIL# Redeo ad te, Lesbonice. Lesb. Dic sodes mihi,
quid hic est locutus tecum? Phil. quid censes? homost:
uolt fieri liber, uerum quod det non habet.
#LESB# Et ego esse locuples, uerum nequiquam uolo.
#STAS# Licitumst, si uelles; nunc, quom nihil est, non licet.
#LESB# quid tecum, Stasime? Stas. De istoc quod dixti modo:
si ante uoluisses, esses; nunc sero cupis.
#PHIL# de dote mecum conuenire nil potest:
quid tibi lubet tute agito cum nato meo.
nunc tuam sororem filio posco meo.
quae res bene uortat. quid nunc? etiam consulis?
#LESB# quid istic? quando ita uis: di bene uortant. spondeo.
#STAS# numquam edepol quoiquam <tam> expectatus filius
natus quam illuc est spondeo natum mihi.
di fortunabunt uostra consilia. Phil. Ita uolo.
#LESB# Sed, Stasime, abi huc ad meam sororem ad Calliclem,
dic hoc negoti quo modo actumst. Stas. Ibitur.
#LESB# Et gratulator meae sorori. Stas. Scilicet.
#PHIL# i hac, Lesbonice, mecum, ut coram nuptiis
dies constituatur; eadem haec confirmabimus.—
#LESB# [Tu istuc cura quod iussi. ego iam hic ero.—]
dic Callicli, me ut conuenat. Stas.quin tu i modo.
#LESB# de dote ut uideat quid opus sit facto. Stas. I modo.
#LESB# nam certumst sine dote haud dare. Stas.quin tu i modo.
#LESB# neque enim illi damno umquam esse patiar Stas. Abi modo.
#LESB# Meam neglegentiam. Stas. I modo. Lesb. <Nullo modo>
aequom uidetur quin quod peccarim Stas. I modo.
#LESB# Potissimum mi id obsit. Stas. I modo. Lesb. O pater,
enumquam aspiciam te?—Stas. I modo, i modo, i modo.
tandem impetraui abiret. di uestram fidem,
edepol re gesta pessume gestam probe,
si quidem ager nobis saluos est; etsi admodum
in ambiguo est etiam nunc quid ea re fuat.
sed id si alienatur, actumst de collo meo,
gestandust peregre clupeus, galea, sarcina:
effugiet ex urbe, ubi erunt factae nuptiae,
ibit istac, aliquo, in maximam malam crucem,
latrocinatum, aut in Asiam aut in Ciliciam.
ibo huc quo mi imperatumst, etsi odi hanc domum,
postquam exturbauit hic nos ex nostris aedibus.—

III.I
Callicles Quo modo tu istuc, Stasime, dixti? Stasimus Nostrum erilem filium
Lesbonicum suam sororem despondisse. em hoc modo.
#CALL# cui homini despondit? Stas. Lysiteli Philtonis filio,
sine dote. Call. Sine dote ille illam in tantas diuitias dabit?
non credibile dicis. Stas. At tu edepol nullus creduas.
si hoc non credis, ego credidero—C. quid? #S# #M# nihili pendere.
#CALL# Quam dudum istuc aut ubi actumst? Stas. Ilico hic ante ostium,
tam modo, inquit Praenestinus. Call. Tanton in re perdita,
quam in re salua Lesbonicus factus est frugalior?
#STAS# Atque equidem ipsus ultro uenit Philto oratum filio.
#CALL# Flagitium quidem hercle fiet, nisi dos dabitur uirgini.
postremo edepol ego istam rem ad me attinere intellego.
ibo ad meum castigatorem atque ab eo consilium petam.—
#STAS# Propemodum quid illic festinet sentio et subolet mihi:
ut agro euortat Lesbonicum, quando euortit aedibus.
o ere Charmides, quam apsenti hic tua res distrahitur tibi!
utinam te rediisse saluom uideam, ut inimicos tuos
ulciscare, ut mihi, ut erga te fui et sum, referas gratiam.
nimium difficilest reperiri amicum ita ut nomen cluet,
quoi tuam quom rem credideris, sine omni cura dormias.
sed generum nostrum ire eccillum uideo cum adfini suo.
nescio quid non satis inter eos conuenit: celeri gradu
eunt uterque, ille reprehendit hunc priorem pallio.
haud ineuscheme astiterunt. huc aliquantum apscessero:
est lubido orationem audire duorum adfinium.

III.II
Lysiteles Sta ilico, noli auorsari neque te occultassis mihi.
Lesbonicus Potin ut me ire quo profectus sum sinas? Lys. #S# in rem tuam,
Lesbonice, esse uideatur, gloriae aut famae, sinam.
#LESB# Quod est facillumum, facis. Lys. quid id est? Lesb. Amico iniuriam.
Ly. Neque meumst neque facere didici. Le. Indoctus quam docte facis.
quid faceres, si quis docuisset te, ut sic odio esses mihi?
[qui] bene cum simulas facere mihi te, male facis, male consulis.
#LYS# egone? Lesb. Tune. Lys. quid male facio? Lesb. Quod ego nolo, id cum facis.
#LYS# tuae rei bene consulere cupio. Lesb. Tu [mihi] es melior quam egomet mihi?
sat sapio, satis in rem quae sint meam ego conspicio mihi.
#LYS# an id est sapere, ut qui beneficium a beneuolente repudies?
#LESB# nullum beneficium esse duco id quod quoi facias non placet.
scio ego et sentio ipse quid agam, neque mens officio migrat,
nec tuis depellar dictis quin rumori seruiam.
#LYS# quid ais? nam retineri nequeo quin dicam ea quae promeres:
itan tandem hanc maiores famam tradiderunt tibi tui,
ut uirtute eorum anteparta per flagitium perderes?
atque honori posterorum tuorum ut uindex fieres,
tibi paterque auosque facilem fecit et planam uiam
ad quaerundum honorem: tu fecisti ut difficilis foret,
culpa maxume et desidia tuisque stultis moribus.
praeoptauisti, amorem tuom uti uirtuti praeponeres.
nunc te hoc pacto credis posse optegere errata? aha, non itast:
cape sis uirtutem animo et corde expelle desidiam tuo:
in foro operam amicis da, ne in lecto amicae, ut solitus es.
atque ego istum agrum tibi relinqui ob eam rem enixe expeto,
ut tibi sit qui te corrigere possis, ne omnino inopiam
ciues obiectare possint tibi, quos tu inimicos habes.
#LESB# Omnia ego istaec quae tu dixti scio, uel exsignauero,
ut rem patriam et gloriam maiorum foedarim meum:
scibam ut esse me deceret, facere non quibam miser;
ita ui Veneris uinctus, otio captus in fraudem incidi.
et tibi nunc, proinde ut merere, summas habeo gratias.
#LYS# at operam perire meam sic et te haec dicta corde spernere †
perpeti nequeo, simul me piget parum pudere te;
et postremo, nisi mi auscultas atque hoc ut dico facis,
tute pone te latebis facile, ne inueniat te Honor,
in occulto iacebis cum te maxume clarum uoles.
pernoui equidem, Lesbonice, ingenium tuom ingenuom admodum;
scio te sponte non tuapte errasse, sed amorem tibi
pectus opscurasse; atque ipse Amoris teneo omnis uias.
ita est amor, ballista ut iacitur: nihil sic celere est neque uolat;
atque is mores hominum moros et morosos efficit:
minus placet magis quod suadetur, quod dissuadetur placet;
quom inopiast, cupias, quando eius copiast, tum non uelis;
[ille qui aspellit is compellit, ille qui consuadet uetat.]
insanum [et] malumst in hospitium deuorti ad Cupidinem.
sed te moneo hoc etiam atque etiam, ut reputes quid facere expetas.
si istuc, ut conare, facis † indicium tuom incendes genus;
tum igitur tibi aquae erit cupido, genus qui restinguas tuom,
atque si eris nactus, proinde ut corde amantes sunt cati—
ne scintillam quidem relinques, genus qui congliscat tuom.
#LESB# Facilest inuentu: datur ignis, tametsi ab inimico petas.
sed tu obiurgans me a peccatis rapis deteriorem in uiam.
meam [uis] sororem tibi dem suades sine dote. aha, non conuenit
me, qui abusus sum tantam rem patriam, porro in ditiis
esse agrumque habere, egere illam autem, ut me merito oderit.
numquam erit alienis grauis qui suis se concinnat leuem.
sicut dixi, faciam: nolo te iactari diutius.
#LYS# tanto meliust te sororis causa egestatem exsequi
atque eum agrum me habere, quam te, tua qui toleres moenia?
#LESB# nolo ego mihi te tam prospicere, qui meam egestatem leues,
sed ut inops infamis ne sim, ne mi hanc famam differant,
me germanam meam sororem in concubinatum tibi,
si sine dote <dem>, dedisse magis quam in matrimonium.
quis me improbior perhibeatur esse? haec famigeratio
te honestet, me conlutulentet, si sine dote duxeris:
tibi sit emolumentum honoris, mihi quod obiectent siet.
#LYS# quid? te dictatorem censes fore, si aps te agrum acceperim?
#LESB# neque uolo neque postulo neque censeo, uerum tamen
is est honos homini pudico, meminisse officium suom.
#LYS# scio equidem te animatus ut sis; uideo, subolet, sentio:
id agis, ut, ubi adfinitatem inter nos nostram adstrinxeris
atque eum agrum dederis nec quicquam hic tibi sit qui uitam colas,
effugias ex urbe inanis; profugus patriam deseres,
cognatos, adfinitatem, amicos factis nuptiis:
mea opera hinc proterritum te meaque auaritia autument.
id me commissurum ut patiar fieri, ne animum induxeris.
#STAS# non enim possum quin exclamem euge. euge, Lysiteles, πάλιν.
facile palmam habes: hic uictust, uicit tua comoedia.
hic agit magis ex argumento et uersus melioris facit.
etiam ob stultitiam tuam te † curis multabo mina.
#LESB# quid tibi interpellatio aut in consilium huc accessio est?
#S# Eodem pacto, quo huc accessi, apscessero. Le. I hac mecum domum,
Lysiteles, ibi de istis rebus plura fabulabimur.
#LYS# nil ego in occulto agere soleo. meus ut animust, eloquar:
si mihi tua soror, ut ego aequom censeo, ita nuptum datur,
sine dote, neque tu hinc abituru's, quod meum erit id erit tuom;
sin aliter animatus es, bene quod agas eueniat tibi,
ego amicus numquam tibi ero alio pacto. sic sententia est.—
#STAS# Abiit [hercle] ille quidem. ecquid audis, Lysiteles? ego te uolo.
hic quoque hinc abiit. Stasime, restas solus. quid ego nunc agam,
nisi uti sarcinam constringam et clupeum ad dorsum accommodem,
fulmentas iubeam suppingi soccis? non sisti potest.
uideo caculam militarem me futurum haud longius:
ad aliquem regem in saginam erus sese coniciet meus;
credo ad summos bellatores acrem fugitorem fore
et capturum spolia ibi illum qui [meo] ero aduersus uenerit.
egomet autem quom extemplo arcum [mihi] et pharetram et sagittas sumpsero,
cassidem in caput, dormibo placide in tabernaculo.
ad forum ibo: nudius sextus quoi talentum mutuom
dedi, reposcam, ut habeam, mecum quod feram, uiaticum.—

III.III
Megaronides Vt mihi rem narras, Callicles, nullo modo
potest fieri prosus quin dos detur uirgini.
Callicles Namque hercle honeste fieri ferme non potest,
ut eam perpetiar ire in matrimonium
sine dote, quom eius rem penes me habeam domi.
#MEG# Parata dos domist; nisi expectare uis,
ut eam sine dote frater nuptum conlocet.
post adeas tute Philtonem et dotem dare
te ei dicas, facere id eius ob amicitiam patris.
uerum hoc ego uereor, ne istaec pollicitatio
te in crimen populo ponat atque infamiam;
non temere dicant te benignum uirgini:
datam tibi dotem, ei quam dares, eius a patre,
ex ea largiri te illi, neque ita ut sit data
columem te sistere illi, et detraxe autument.
nunc si opperiri uis aduentum Charmidi,
perlongumst: huic ducendi interea abscesserit
lubido; atque ea condicio huic uel primaria est.
#CALL# nam hercle omnia istaec ueniunt in mentem mihi.
uide si hoc utibile magis atque in rem deputas,
ut adeam Lesbonicum, edoceam ut res se habet.
sed ut ego nunc adulescenti thensaurum indicem
indomito, pleno amoris ac lasciuiae?
minime, minime hercle uero. nam certo scio,
locum quoque illum omnem, ubi situst, comederit;
quem fodere metuo, sonitum ne ille exaudiat
neu rem ipsam indaget, dotem dare si dixerim.
#MEG# Quo pacto ergo igitur clam dos depromi potest?
#CALL# dum occasio ei <rei> reperiatur, interim
ab amico alicunde mutuom argentum rogem.
#MEG# Potin est ab amico alicunde exorari? Call. Potest.
#MEG# Gerrae. ne tu illud uerbum actutum inueneris:
'mihi quidem hercle non est quod dem mutuom.'
#CALL# malim hercle ut uerum dicas, quam ut des mutuom.
#MEG# Sed uide consilium, si placet. Call. quid consilist?
#MEG# Scitum, ut ego opinor, consilium inueni. Call. quid est?
#MEG# homo conducatur aliquis iam, quantum potest,
[quasi sit peregrinus. Call. quid is scit facere postea?]
ignota facie, quae <hic> non uisitata sit;
mendacilocum aliquem [Call. quid is scit facere postea?]
falsidicum, confidentem. Call. quid tum postea?
#MEG# Is homo exornetur graphice in peregrinum modum;
quasi ad adulescentem a patre ex Seleucia
ueniat, salutem ei nuntiet uerbis patris:
illum bene gerere rem et ualere et uiuere,
et eum rediturum actutum; ferat epistulas
duas, eas nos consignemus, quasi sint a patre:
det alteram illi, alteram dicat tibi
dare sese uelle. Call. Perge porro dicere.
#MEG# Seque aurum ferre uirgini dotem a patre
dicat patremque id iussisse aurum tibi dare.
tenes iam? Call. Propemodo, atque ausculto perlubens.
#MEG# Tum tu igitur demum adulescenti aurum dabis,
ubi erit locata uirgo in matrimonium.
#CALL# scite hercle sane. Meg. Hoc, ubi thensaurum effoderis,
suspicionem ab adulescente amoueris:
censebit aurum esse a patre allatum tibi,
tu de thensauro sumes. Call. Satis scite et probe;
quamquam hoc me aetatis sycophantari pudet.
sed epistulas quando opsignatas adferet,
[sed quom opsignatas attulerit epistulas]
nonne arbitraris eum adulescentem anuli
paterni signum nouisse? Meg. Etiam tu taces?
sescentae ad eam rem causae possunt conligi:
illum quem habuit perdidit, alium post fecit nouom.†
iam si opsignatas non feret, dici hoc potest,
apud portitorem eas resignatas sibi
inspectasque esse. in huius modi negotio
diem sermone terere segnities merast:
quam uis sermones possunt longi texier.
abi ad thensaurum iam confestim clanculum,
seruos ancillas amoue. atque audin? Call. quid est?
#MEG# Vxorem quoque eampse hanc rem uti celes face,
nam pol tacere numquam quicquamst quod queat.
quid nunc stas? quin tu hinc amoues et te moues?
aperi, deprome inde auri ad hanc rem quod sat est,
continuo operito denuo; sed clanculum,
sicut praecepi; cunctos exturba aedibus.
#CALL# ita faciam. Meg. At enim nimis longo sermone utimur,
diem conficimus quod iam properatost opus.
nihil est de signo quod uereare; me uide:
lepida est illa causa, ut commemoraui, dicere
apud portitores esse inspectas. denique
diei tempus non uides? quid illum putas,
natura illa atque ingenio? iam dudum ebriust.
quiduis probare poterit; tum, quod maxumumst,
adferre, non petere hinc se dicet. Call. Iam sat est.
#MEG# Ego sycophantam iam conduco de foro
epistulasque iam consignabo duas,
eumque huc <ad> adulescentem meditatum probe
mittam. Call. Eo ego igitur intro ad officium meum.
tu istuc age.—Meg. Actum reddam nugacissume.—

IV.I
Charmides Salsipotenti et mulsipotenti Iouis fratri et Nerei Neptuno
laetus lubens laudes ago et grates gratiasque habeo et fluctibus salsis,
quos penes mei <fuit saepe> potestas, bonis meis quid foret et meae uitae,
quom suis med ex locis in patriam suauissumam reducem faciunt.
atque ego, Neptune, tibi ante alios deos gratias ago atque habeo summas;
nam te omnes saeuomque seuerumque atque auidis moribus commemorant,
spurcificum, immanem, intolerandum, uesanum: contra opera expertus,
nam pol placido te et clementi meo usque modo, ut uolui, usus sum in alto.
atque hanc tuam gloriam iam ante auribus acceperam, et nobilest apud homines,
pauperibus te parcere solitum, dites damnare atque domare.
abi, laudo, scis ordine, ut aequomst, tractare homines; hoc dis dignumst.
[semper mendicis modesti sint.]
fidus fuisti: infidum esse iterant; nam apsque foret te, sat scio in alto
distraxissent disque tulissent satellites tui me miserum foede
bonaque omnia <mea> item una mecum passim caeruleos per campos:
ita iam quasi canes, haud secus, circum stabant nauem turbines uenti,
imbres fluctusque atque procellae infensae frangere malum,
ruere antemnas, scindere uela, ni tua pax propitia foret praesto.
apage a me sis, dehinc iam certumst otio dare me; satis partum habeo
quibus aerumnis deluctaui, filio dum diuitias quaero.
sed quis hic est, qui in plateam ingreditur
cum nouo ornatu specieque simul?
pol quamquam domi cupio, opperiar,
quam hic rem agat animum aduortam.

IV.II
Sycophanta Huic ego die nomen Trinummo faciam: nam ego operam meam
tribus nummis hodie locaui ad artis nugatorias.
aduenio ex Seleucia, Macedonia, Asia atque Arabia,
quas ego neque oculis nec pedibus umquam usurpaui meis.
uiden egestas quid negoti dat homini misero mali,
quin ego nunc subigor trium nummum causa ut hasce epistulas
dicam ab eo homine me accepisse, quem ego qui sit homo nescio
neque noui, neque natus necne is fuerit, id solide scio.
#CHARM# Pol hic quidem fungino generest: capite se totum tegit.
Hilurica facies uidetur hominis, eo ornatu aduenit.
#SYC# ille qui me conduxit, ubi conduxit, abduxit domum,
quae uoluit mihi dixit, docuit et praemonstrauit prius,
quo modo quicque agerem; nunc adeo si quid ego addidero amplius,
eo conductor melius de me nugas conciliauerit.
ut ille me exornauit, ita sum ornatus; argentum hoc facit.
ipse ornamenta a chorago haec sumpsit suo periculo.
nunc ego si potero ornamentis hominem circumducere,
dabo operam, ut me esse ipsum plane sycophantam sentiat.
#CHARM# Quam magis specto, minus placet mi haec hominis facies. mira sunt,
ni illic homost aut dormitator aut sector zonarius.
loca contemplat, circumspectat sese atque aedis noscitat.
credo edepol, quo mox furatum ueniat speculatur loca.
magis lubidost opseruare quid agat: ei rei operam dabo.
#SYC# has regiones demonstrauit mi ille conductor meus;
apud illas aedis sistendae mihi sunt sycophantiae.
fores pultabo. Charm. Ad nostras aedis hic quidem habet rectam uiam.
hercle opinor mi aduenienti hac noctu agitandumst uigilias.
#SYC# Aperite hoc, aperite. heus, ecquis his foribus tutelam gerit?
Ch. quid, adulescens, quaeris? quid uis? quid istas pultas? #S# heus senex,
census cum <sum>, iuratori recte rationem dedi.
* * *
Lesbonicum hic adulescentem quaero in his regionibus
ubi habitet, et item alterum ad istanc capitis albitudinem:
Calliclem aiebat uocari qui has dedit mi epistulas.
#CHARM# Meum gnatum hic quidem Lesbonicum quaerit et amicum meum,
cui ego liberosque bonaque commendaui, Calliclem.
#SYC# Fac me, si scis, certiorem, hisce homines ubi habitent, pater.
#CHARM# quid eos quaeris? aut quis es? aut unde es? aut unde aduenis?
#SYC# Multa simul rogitas, nescio quid expediam potissimum.
si unum quidquid singillatim et placide percontabere,
et meum nomen et mea facta et itinera ego faxo scias.
#CHARM# Faciam ita ut uis. agedum nomen tuom primum memora mihi.
#SYC# Magnum facinus incipissis petere. Ch. quid ita? Syc.quia, pater,
si ante lucem ire occipias a meo primo nomine,
concubium sit noctis prius quam ad postremum perueneris.
#CHARM# Opus factost uiatico ad tuom nomen, ut tu praedicas.
#SYC# Est minusculum alterum, quasi uixillum uinarium.
#CHARM# quid est tibi nomen, adulescens? Syc. Pax, id est nomen mihi.
hoc cotidianumst. Charm. Edepol nomen nugatorium,
quasi dicas, si quid crediderim tibi, pax—periisse ilico.
hic homo solide sycophantast. quid ais tu, adulescens? Syc. quid est?
#CHARM# Eloquere, isti tibi quid homines debent, quos tu quaeritas?
#SYC# Pater istius adulescentis dedit has duas mi epistulas,
Lesbonici. is mi est amicus. Charm. Teneo hunc manifestarium.
me sibi epistulas dedisse dicit. ludam hominem probe.
#SYC# Ita ut occepi, si animum aduortas, dicam. Charm. Dabo operam tibi.
#SYC# hanc me iussit Lesbonico suo gnato dare epistulam,
et item hanc alteram suo amico Callicli iussit dare.
#CHARM# Mihi quoque edepol, quom hic nugatur, contra nugari lubet.
[ubi ipse erat? Sy. Bene rem gerebat. Ch. Ergo ubi? Sy. In Seleucia.
Ch.] Ab ipson istas accepisti? Syc. E manibus dedit mi ipse in manus.
Ch. Qua facie est homo? #S# sesquipede quiddamst quam tu longior.
#CHARM# haeret haec res, siquidem ego apsens sum quam praesens longior.
nouistin hominem? Syc. Ridicule rogitas, quicum una cibum
capere soleo. Ch. quid est ei nomen? Syc. Quod edepol homini probo.
#CHARM# Lubet audire. Syc. Illi edepol—illi—illi—uae misero mihi.
#CHARM# quid est negoti? Syc. Deuoraui nomen imprudens modo.
#CHARM# non placet qui amicos intra dentes conclusos habet.
#SYC# Atque etiam modo uorsabatur mi in labris primoribus.
#CHARM# Temperi huic hodie anteueni. Syc. Teneor manifesto miser.
#CHARM# Iam recommentatu's nomen? Syc. Deum hercle me atque hominum pudet.
Ch. Vide modo ut hominem noueris. #S# tam quam me. fieri istuc solet,
quod in manu teneas atque oculis uideas, id desideres.
litteris recomminiscar. <C> est principium nomini.
Ch. Callias? #S# non est. Ch. Callippus? #S# non est. Ch. Callidemides?
#S# non est. Ch. Callinicus? #S# non est. Ch. Callimarchus? #S# nil agis.
neque adeo edepol flocci facio, quando egomet memini mihi.
#CHARM# At enim multi Lesbonici sunt hic: nisi nomen patris
dices, non monstrare istos possum homines quos tu quaeritas.
quod ad exemplum est? coniectura si reperire possumus.
#SYC# Ad hoc exemplum est—Charm. An Chares? an Charmides? Syc. Enim Charmides.
em istic erit. qui istum di perdant. dixi ego iam dudum tibi:
* * *
#CHARM# Te potius bene dicere aequomst homini amico, quam male.
#SYC# Satin inter labra atque dentes latuit uir minimi preti?
Ch. Ne male loquere apsenti amico. Syc. quid ergo ille ignauissumus
mihi latitabat? Charm. #S# appellasses, respondisset, nomine.
sed ipse ubi est? #S# pol illum reliqui ad Rhadamantem in Cecropia insula.†
Ch.quis homo est me insipientior, qui ipse, egomet ubi sim, quaeritem?
sed nil disconducit huic rei. quid ais? quid hoc quod te rogo?
quos locos adiisti? Syc. Nimium mirimodis mirabiles.
#CHARM# Lubet audire, nisi molestumst. Syc.quin discupio dicere.
omnium primum in Pontum aduecti ad Arabiam terram sumus.
Ch. Eho an etiam Arabiast in Ponto? #S# est: non illa ubi tus gignitur,
sed ubi apsinthium fit atque cunila gallinacea.
#CHARM# nimium graphicum hunc nugatorem. sed ego sum insipientior,
qui egomet unde redeam hunc rogitem, quae ego sciam atque hic nesciat;
nisi quia lubet experiri, quo euasurust denique.
sed quid ais? quo inde isti porro? Syc. #S# animum aduortes, eloquar.
ad caput amnis, quod de caelo exoritur sub solio Iouis.
Ch. Sub solio Iouis? #S# ita dico. Ch. E caelo? #S# atque <e> medio quidem.
Ch. Eho an etiam in caelum escendisti? #S# immo horiola aduecti sumus,
usque aqua aduorsa per amnem. Charm. Eho an tu etiam uidisti Iouem?
#SYC# Alii di isse ad uillam aiebant seruis depromptum cibum.
deinde porro—Charm. Deinde porro nolo quicquam praedices.
#SYC# <Sed—Cha. Abe>o hercle, si es molestus. nam pudicum neminem,
<Pax, refe>rre oportet, qui aps terra ad caelum peruenerit.
#SYC# <Facia>m ita ut te uelle uideo. sed monstra hosce homines mihi,
quos ego quaero, quibus me oportet has deferre epistulas.
#CHARM# quid ais? tu nunc si forte eumpse Charmidem conspexeris,
illum quem tibi istas dedisse commemoras epistulas,
norisne hominem? Syc. Ne tu me edepol arbitrare beluam,
qui quidem non nouisse possim quicum aetatem exegerim.
an ille tam esset stultus, qui mihi mille nummum crederet
Philippum, quod me aurum deferre iussit ad gnatum suom
atque ad amicum Calliclem, quoi rem aibat mandasse hic suam?
mihi concrederet, nisi me ille et ego illum nossem approbe?
#CHARM# Enim uero ego nunc sycophantae huic sycophantari uolo,
si hunc possum illo mille nummum Philippum circumducere,
quod sibi me dedisse dixit, quem ego qui sit homo nescio
neque oculis ante hunc diem umquam uidi. eine aurum crederem,
quoi, si capitis res sit, nummum numquam credam plumbeum?
adgrediundust hic homo mi astu. heus, Pax, te tribus uerbis uolo.
#SYC# Vel trecentis. Charm. Haben tu id aurum quod accepisti a Charmide?
#SYC# Atque etiam Philippum, numeratum illius in mensa manu,
mille nummum. Charm. Nempe ab ipso id accepisti Charmide?
#SYC# Mirum quin ab auo eius aut proauo acciperem, qui sunt mortui.
Ch. Adulescens, cedo dum istuc aurum mi. #S# Quod ego aurum dem tibi?
Ch. Quod a me te accepisse fassu's. #S# aps te accepisse? Ch. Ita loquor.
S.quis tu homo es? Ch.qui mille nummum tibi dedi ego sum Charmides.
#SYC# neque edepol tu is es neque hodie is umquam eris, auro huic quidem.
abi sis, nugator: nugari nugatori postulas.
Ch. Charmides ego sum. #S# nequiquam hercle es, nam nihil auri fero.
nimis argute obrepsisti in eapse occasiuncula:
postquam ego me aurum ferre dixi, post tu factu's Charmides;
prius tu non eras, quam auri feci mentionem. nihil agis;
proin tu te, itidem ut charmidatus es, rursum recharmida.
Charm.quis ego sum igitur, siquidem is non sum qui sum? Syc. quid id ad me attinet?
dum ille ne sis quem ego esse nolo, sis mea causa qui lubet.
prius non is eras qui eras: nunc is factu's qui tum non eras.
#CHARM# Age si quid agis. Syc. quid ego agam? Charm. Aurum redde. Syc. Dormitas, senex.
#CHARM# Fassu's Charmidem dedisse aurum tibi. Syc. Scriptum quidem.
#CHARM# Properas an non properas ire actutum ab his regionibus,
dormitator, prius quam ego hic te iubeo mulcari male?
#SYC# Quam ob rem? Charm.quia illum quem ementitus es, ego sum ipsus Charmides,
quem tibi epistulas dedisse aiebas. Syc. Eho, quaeso, an tu is es?
#CHARM# Is enim uero sum. Syc. Ain tu tandem? is ipsusne es? Charm. Aio. Syc. Ipsus es?
#C# Ipsus, inquam, Charmides sum. #S# ergo ipsusne es? #C# Ipsissimus.
abin hinc ab oculis? Syc. Enim uero serio, quoniam aduenis—
uapulabis meo arbitratu et nouorum aedilium.
#CHARM# At etiam maledicis? Syc. Immo, saluos quandoquidem aduenis—
di te perdant, si te flocci facio an periisses prius.
ego ob hanc operam argentum accepi, te macto infortunio:
ceterum qui sis, qui non sis, floccum non interduim.
ibo, ad illum renuntiabo qui mihi tris nummos dedit,
ut sciat se perdidisse. ego abeo. male uiue et uale.
qui te di omnes aduenientem peregre perdant, Charmides.—
#CHARM# Postquam illic hinc abiit, post loquendi libere
uidetur tempus uenisse atque occasio.
iam dudum meum ille pectus pnngit aculeus,
quid illi negoti fuerit ante aedis meas.
nam epistula illa mihi concenturiat metum
in corde et illud mille nummum quam rem agat.
numquam edepol temere tinnit tintinnabulum:
nisi qui illud tractat aut mouet, mutumst, tacet.
sed quis hic est, qui huc in plateam cursuram incipit?
lubet obseruare quid agat: huc concessero.

IV.III
Stasimus Stasime, fac te propere celerem, recipe te ad dominum domum,
ne subito metus exoriatur scapulis stultitia tua.
adde gradum, adpropera. iam dudum factumst, cum abiisti domo.
caue sis tibi, ne bubuli in te cottabi crebri crepent,
si aberis ab eri quaestione. ne destiteris currere.
ecce hominem te, Stasime, nihili: satin in thermipolio
condalium es oblitus, postquam thermopotasti gutturem?
recipe te et recurre petere <re> recenti. Charm. Huic, quisquis est,
gurguliost exercitor: is hunc hominem cursuram docet.
#STAS# quid, homo nihili, non pudet te? tribusne te poteriis
memoriam esse oblitum? an uero, quia cum frugi hominibus
ibi bibisti, qui ab alieno facile cohiberent manus?
Truthus fuit, Cerconicus, Crinnus, Cercobulus, Collabus,
oculicrepidae cruricrepidae, ferriteri mastigiae:
inter eosne homines condalium te redipisci postulas?
quorum eorum unus surrupuit currenti cursori solum.
Ch. Ita me di ament, graphicum furem. #S# quid ego quod periit petam?
nisi etiam laborem ad damnum apponam epithecam insuper.
quin tu quod periit periisse ducis? cape uorsoriam,
recipe te ad erum. Charm. Non fugitiuost hic homo, commeminit domi.
#STAS# V.Inam ueteres homin<um mor>es, ueteres parsimoniae
potius <in> maiore honore hic essent quam mores mali.
#CHARM# di immortales, basilica hic quidem facinora inceptat loqui.
uetera quaerit, uetera amare hunc more maiorum scias.
#STAS# nam nunc mores nihili faciunt quod licet, nisi quod lubet:
ambitio iam more sanctast, liberast a legibus;
scuta iacere fugereque hostis more habent licentiam:
petere honorem pro flagitio more fit. Charm. Morem improbum.
#STAS# Strenuiores praeterire more fit. Charm. Nequam quidem.
#STAS# Mores leges perduxerunt iam in potestatem suam,
magisque is sunt obnoxiosae quam parentes liberis.
eae miserae etiam ad parietem sunt fixae clauis ferreis,
ubi malos mores adfigi nimio fuerat aequius.
#CHARM# Lubet adire atque appellare hunc; uerum ausculto perlubens
et metuo, si compellabo, ne aliam rem occipiat loqui.
#STAS# neque istis quicquam lege sanctumst: leges mori seruiunt,
mores autem rapere properant qua sacrum qua publicum.
#CHARM# hercle istis malam rem magnam moribus dignumst dari.
#S# nonne hoc publice animum aduorti? nam id genus hominum omnibus
uniuorsis est aduorsum atque omni populo male facit:
male fidem seruando illis quoque abrogant etiam fidem,
qui nil meriti; quippe eorum ex ingenio ingenium horum probant.
hoc qui in mentem uenerit mihi? re ipsa modo commonitus sum.
si quoi mutuom quid dederis, fit pro proprio perditum:
quom repetas, inimicum amicum beneficio inuenias tuo.
si mage exigere occupias, duarum rerum exoritur optio:
uel illud quod credideris perdas, uel illum amicum amiseris.
Ch. Meus est hic quidem Stasimus seruos. #S# nam ego talentum mutuom
quoi dederam, talento inimicum mi emi, amicum uendidi.
sed ego sum insipientior, qui rebus curem publicis
potius quam, id quod proxumumst, meo tergo tutelam geram.
eo domum. Ch. Heus tu, asta ilico. audi. #S# heus tu, non sto. Ch. Te uolo.
St. quid si ego me te uelle nolo? Ch. Aha nimium, Stasime, saeuiter.
#S# Emere meliust cui imperes. Ch. Pol ego emi atque argentum dedi;
sed si non dicto audiens est, quid ago? Stas. Da magnum malum.
#CHARM# Bene mones, ita facere certumst. Stas. Nisi quidem es obnoxius.
#CHARM# #S# bonus es, obnoxius sum; sin secus es, faciam ut iubes.
#STAS# quid id ad me attinet, bonisne seruis tu utare an malis?
Charm.quia boni malique in ea re pars tibi est. Stas. Partem alteram
tibi permitto; illam alteram apud me, quod bonist, apponito.
#CHARM# #S# eris meritus, fiet. respice huc ad me. ego sum Charmides.
#STAS# hem quis est qui mentionem homo hominis fecit optumi?
#CHARM# Ipsus homo optumus. Stas. Mare terra caelum, di uestram fidem,
satin ego oculis plane uideo? estne ipsus an non est? is est,
certe is est, is est profecto. o mi ere exoptatissime,
salue. Ch. Salue, Stasime. #S# saluom te—Ch. Scio et credo tibi.
sed omitto alia, hoc mihi responde: liberi quid agunt mei,
quos reliqui hic filium atque filiam? Stas. Viuont, ualent.
Ch. Nempe uterque? #S# Vterque. Ch. Di me saluom et seruatum uolunt.
cetera intus otiose percontabor quae uolo.
eamus intro, sequere. #S# Quo tu te agis? Ch. Quonam nisi domum?
#STAS# hicine nos habitare censes? Charm. V.Inam ego alibi censeam?
#S# iam—Ch. quid iam? #S# non sunt nostrae aedis istae. Ch. quid ego ex te audio?
#STAS# Vendidit tuos natus aedis. Charm. Perii. Stas. Praesentariis
argenti minis numeratis—Ch. Quot? #S# Quadraginta. Ch. Occidi.
quis eas emit? Stas. Callicles, cui tuam rem commendaueras;
is habitatum huc commigrauit nosque exturbauit foras.
#CHARM# ubi nunc filius meus habitat? Stas. Hic in hoc posticulo.
#CHARM# Male disperii. Stas. Credidi aegre tibi id, ubi audisses, fore.
#CHARM# Ego miserrumis periclis sum per maria maxuma
uectus, capitali periclo per praedones plurimos
me seruaui, saluos redii: nunc hic disperii miser,
propter eosdem quorum causa fui hac aetate exercitus.
adimit animam mi aegritudo. Stasime, tene me. Stas. Visne aquam
tibi petam? Ch. Res quom animam agebat, tum esse offusam oportuit.

IV.IV
Callicles quid hoc hic clamoris audio ante aedis meas?
#CHARM# O Callicles, o Callicles, o Callicles,
qualine amico mea commendaui bona?
#CALL# probo et fideli et fido et cum magna fide.
et salue et saluom te aduenisse gaudeo.
#CHARM# Credo, omnia istaec si ita sunt ut praedicas.
sed quis iste est tuos ornatus? Call. Ego dicam tibi.
thensaurum effodiebam intus, dotem, filiae
tuae quae daretur. sed intus narrabo tibi
et hoc et alia. sequere. Ch. Stasime. St. Hem. Ch. Strenue
curre in Piraeum, atque unum curriculum face.
uidebis iam illic nauem qua aduecti sumus.
iubeto Sangarionem quae imperauerim
curare ut efferantur, et tu ito simul.
solutumst portitori iam portorium:
nihil est morae. i, i, ambula, actutum redi.
#STAS# Illic sum atque hic sum. Call. Sequere tu hac me intro.— Charm. Sequor.—
#STAS# hic meo ero amicus solus firmus restitit,
neque demutauit animum de firma fide,
quamquam labores multos
sed hic unus, ut ego suspicor, seruat fidem.
† ob rem laborem eum ego cepisse censeo.—

V.I
Lysiteles Hic homost omnium hominum praecipuos,
uoluptatibus gaudiisque antepotens:
ita commoda quae cupio eueniunt,
quod ago adsequitur, subest, subsequitur,
ita gaudiis gaudium suppeditat.
modo me Stasimus Lesbonici seruos conuenit <domi>;
is mihi dixit, suom erum peregre huc aduenisse Charmidem.
nunc mi is propere conueniundust, ut quae cum eius filio
egi, ei rei fundus pater sit potior. eo <quantum potest>.
sed fores hae sonitu suo mihi moram obiciunt incommode.

V.II
Charmides Neque fuit neque erit neque esse quemquam hominem in terra arbitror,
quoi fides fidelitasque amicum erga aequiperet tuam;
nam exaedificauisset me ex his aedibus, apsque te foret.
Callicles #S# quid amicum erga bene feci aut consului fideliter,
non uideor meruisse laudem, culpa caruisse arbitror.
[nam beneficium, homini proprium quod datur, † prosumpserit,
quod datum utendumst, id repetundi copiast quando uelit.]
#CHARM# Est ita ut tu dicis. sed ego hoc nequeo mirari satis,
eum sororem despondisse suam in tam fortem familiam.
#CALL# lysiteli quidem Philtonis filio. Lys. Enim me nominat.
#CHARM# Familiam optumam occupauit. Lys. quid ego cesso hos conloqui?
sed maneam etiam opinor, namque hoc commodum orditur loqui.
Ch. Vah. Call. quid est? Ch. Oblitus intus dudum tibi sum dicere:
modo mi aduenienti nugator quidam occessit obuiam,
nimis pergraphicus sycophanta; is mille nummum se aureum
meo datu tibi ferre et gnato Lesbonico aibat meo;
quem ego nec qui esset noram, neque eum ante usquam conspexi prius.
sed quid rides? Call. Meo adlegatu uenit, quasi qui aurum mihi
ferret aps te, quod darem tuae gnatae dotem, ut filius
tuos, quando illi a me darem, esse allatum id aps te crederet
neu qui rem ipsam posset intellegere, [et] thensaurum tuom
me esse penes, atque eum [a] me lege populi patrium posceret.
#CHARM# Scite edepol. Call. Megaronides communis hoc meus et tuos
beneuolens commentust. Charm.quin conlaudo consilium et probo.
#LYS# quid ego ineptus, dum sermonem uereor interrumpere,
solus sto nec quod conatus sum agere ago? hominis conloquar.
Ch.quis hic est, qui huc ad nos incedit? L. Charmidem socerum suom
Lysiteles salutat. Charm. Di dent tibi, Lysiteles, quae uelis.
#CALL# non ego sum salute dignus? Lys. Immo salue, Callicles;
hunc priorem aequomst me habere: tunica propior palliost.
#CALL# deos uolo consilia uostra <uobis> recte uortere.
#CHARM# Filiam meam tibi desponsam esse audio. Lys. Nisi tu neuis.
Ch. Immo haud nolo. L. Sponden ergo tuam gnatam uxorem mihi?
#CHARM# Spondeo, et mille auri Philippum dotis. Lys. Dotem nil moror.
#CHARM# #S# illa tibi placet, placenda dos quoque est quam dat tibi.
postremo quod uis non duces, nisi illud quod non uis feres.
#CALL# ius hic orat. Lys. Impetrabit te aduocato atque arbitro.
istac lege filiam tuam sponden mi uxorem dari?
Ch. Spondeo. #C# Et ego spondeo idem hoc. L. Oh saluete, adfines mei.
#CHARM# Atque edepol sunt res, quas propter tibi tamen suscensui.
#LYS# quid ego feci? Charm. Meum corrumpi quia perpessu's filium.
#LYS# si id mea uoluntate factumst, <est> quod mihi suscenseas.
sed sine me hoc aps te impetrare quod uolo. Ch. quid id est? L. Scies.
si quid stulte fecit, ut ea missa facias omnia.
quid quassas caput? Ch. Cruciatur cor mi, et metuo. L. quidnam id est?
#CHARM# Quom ille itast ut esse nolo, id crucior; metuo, si tibi
denegem quod me oras, ne te leuiorem erga me putes.
non grauabor. faciam ita ut uis. Lys. Probus es. eo, ut illum euocem.
#CHARM# Miserumst, male promerita, ut merita sunt, si ulcisci non licet.
#LYS# aperite hoc, aperite propere et Lesbonicum, si domist,
[foras] euocate: ita subitost propere quod eum conuentum uolo.
Lesbonicusquis homo tam tumultuoso sonitu me exciuit [subito] foras?
#LYS# beneuolens tuos atque amicus. Lesb. Satine salue? dic mihi.
#LYS# Recte. tuom patrem rediisse saluom peregre gaudeo.
Le.quis id ait? Ly. Ego. Le. Tun uidisti? Ly. Et tute item uideas licet.
#LESB# O pater, pater mi, salue. Charm. Salue multum, gnate mi.
#LESB# #S# quid tibi, pater, laboris—Charm. Nihil euenit, ne time:
bene re gesta saluos redeo—si tu modo frugi esse uis.
haec tibi pactast Callicli <huius> filia. Lesb. Ego ducam, pater,
et eam et si quam aliam iubebis. Charm. Quamquam tibi suscensui,
miseria <una> uni quidem hominist adfatim. Call. Immo huic parumst,
nam si pro peccatis centum ducat uxores, parumst.
#LESB# At iam posthac temperabo. Charm. Dicis, si facies modo.
#LYS# numquid causaest quin uxorem cras domum ducam? Charm. [optimumst.] Licet.
tu in perendinum paratus sis ut ducas. ω. Plaudite.

TRUCULENTUS

PROLOGUS

perparuam partem postulat plautus loci
de uestris magnis atque amoenis moenibus,
athenas quo sine architectis conferat.
quid nunc? daturin estis an non? adnuont.
scio rem quidem urbis me ablaturum sine mora;
quid si de uostro quippiam orem? abnuont.
eu hercle in uobis resident mores pristini,
ad denegandum ut celeri lingua utamini.
sed hoc agamus qua huc uentumst gratia.
athenis mutabo ita ut hoc est proscaenium
tantisper dum transigimus hanc comoediam.
hic habitat mulier, nomen cui est phronesium;
haec huius saecli mores in se possidet:
numquam ab amatore [suo] postulat id quod datumst,
sed relicuom dat operam ne sit relicuom,
poscendo atque auferendo, ut mos est mulierum;
nam omnes id faciunt, cum se amari intellegunt.
* * *
ea se peperisse puerum simulat militi,
quo citius rem ab eo auerrat cum puluisculo.
quid multa? †stuic superet muliere
†hiscum anima ad eum habenti erce teritur.
* * *

I.I

#DINIARCHUS#
non omnis aetas ad perdiscendum sat est
amanti, dum id perdiscat, quot pereat modis;
neque eam rationem eapse umquam educet Venus,
quam penes amantum summa summarum redit,
quot amans exemplis ludificetur, quot modis
pereat quotque exoretur exorabulis:
quot illic blanditiae, quot illic iracundiae
sunt, quot supplicia danda, di uostram fidem, hui,
quid perierandum est etiam, praeter munera:
primumdum merces annua, is primus bolust,
ob eam tres noctes dantur; interea loci
†aut ara aut uinum aut oleum aut triticum,
temptat benignusne an bonae frugi sies:
quasi in piscinam rete qui iaculum parat,
quando abiit rete pessum, adducit lineam;
si inierit rete piscis, ne effugiat cauet:
dum huc dum illuc rete <circumu>or<tit>, impedit
piscis usque adeo donicum eduxit foras.
itidem si amator id quod oratur dedit
atque est benignus potius quam frugi bonae
[adduntur noctes, interim ille hamum uorat],
si semel amoris poculum accepit meri
eaque intra pectus se penetrauit potio,
extemplo et ipsus periit et res et fides.
si iratum scortumst forte amatori suo,
bis perit amator, ab re atque <ab> animo simul;
sin alter altri propitiust, idem perit:
si raras noctes ducit, ab animo perit;
sin crebras ducit, ipsus gaudet, res perit.
†iteca in aedibus lenosis†
prius quam unum dederis, centum quae poscat parat:
aut periit aurum aut conscissa pallula est
aut empta ancilla aut aliquod uasum argenteum
aut uasum ahenum antiquom aut lectus †laptiles
aut armariola Graeca, aut aliquid semper <est>
quod † petra debeatque amans scorto suo.
atque haec celamus nos clam magna industria,
quom rem fidemque nosque nosmet perdimus,
ne qui parentes neu cognati sentiant;
quos cum celamus si faximus conscios,
qui nostrae aetati tempestiuo temperent,
unde anteparta demus postpartoribus,
faxim lenonum et scortorum † plus est
et minus damnosorum hominum quam nunc sunt siet.
nam nunc lenonum et scortorum plus est fere,
quam olim muscarum est cum caletur maxime.
nam nusquam alibi si sunt, circum argentarias
scorta <et> lenones qui sedent cottidie,
ea nimia est ratio; quippe qui certo scio,
ibi plus scortorum esse iam quam ponderum.
quos quidem quam ad rem dicam in argentariis
referre habere, nisi pro tabulis, nescio,
ubi aera perscribantur usuraria:
accepta dico, expensa ne qui censeat.
postremo id magno in populo † mulier hominibus,
re placida atque otiosa, uictis hostibus:
amare oportet omnes qui quod dent habent.
nam mihi haec meretrix quae hic habet, Phronesium,
suom nomen omne ex pectore exmouit meo,
phronesim, nam phronesis est sapientia.
nam me fuisse huic fateor summum atque intumum,
quod amantis multo pessimum est pecuniae;
eadem postquam alium repperit qui plus daret,
damnosiorem, † mihi exinde immouit loco,
quem antehac odiosum sibi esse memorabat mala,
Babyloniensem militem. is nunc dicitur
uenturus peregre; eo nunc commenta est dolum:
peperisse simulat sese, ut me extrudat foras
atque ut cum solo pergraecetur milite;
eum esse simulat militem puero patrem.
eum isti suppositum puerum opinor pessumae.
mihi uerba retur dare se? an me censuit
celare se potesse, grauida si foret?
nam ego Lemno aduenio Athenas nudius tertius,
legatus hinc quo cum publico imperio fui.
sed haec quidem eius Astaphium est ancillula;
cum ea quoque etiam mihi fuit commercium.

I.II
Astaphium Ad fores auscultate atque adseruate aedis,
ne quis aduentor grauior abaetat quam adueniat,
neu, qui manus attulerit steriles intro ad nos,
grauidas foras exportet. noui ego hominum mores;
ita nunc adulescentes morati sunt: quini
aut seni adueniunt ad scorta congerrones;
consulta sunt consilia: quando intro aduenerunt,
oenus eorum aliqui osculum amicae usque oggerit, dum illi agant ceteri cleptae;
sin uident quempiam se adseruare, obludiant qui custodem oblectent
per ioculum et ludum; de nostro saepe edunt: quod fartores, faciunt.
fit pol hoc, et pars spectatorum scitis pol haec uos me haud mentiri,
†ibi sibus pugnae et uirtuti de praedonibus praedam capere.
at ecastor nos rursum lepide referimus gratiam furibus nostris:
nam ipsi uident cum eorum aggerimus bona atque etiam ultro ipsi aggerunt ad nos.
#DIN# #M# illis quidem haec uerberat uerbis,
nam ego huc bona mea degessi.
#AST# Commemini, iam pol ego eumpse ad nos, si domi erit, mecum adducam.
#DIN# heus, mane dum, Astaphium, prius quam abis.
Ast.qui reuocat? Din. Scies: respice huc. Ast.quis est?
#DIN# Vobis qui multa bona esse uolt. Ast. Dato, si esse uis.
#DIN# Faxo erunt. respice huc modo. Ast. Oh,
enicas me miseram, quisquis es.
#DIN# pessuma, mane.
#AST# Óptume, odio es.
Diniarchusne illic est? atque is est.
#DIN# salua sis. Ast. et tu.
#DIN# Fer contra manum et pariter gradere.
#AST# Tuis seruio atque audiens sum imperiis.
#DIN# quid agis? Ast. Valeo et ualidum teneo.
peregre quoniam aduenis, cena detur.
#DIN# Bene dicis benigneque uocas, Astaphium. Ast. Amabo,
sine me ire, era quo iussit. Din. Eas. sed quid ais? Ast. quid uis?
#DIN# dic quo iter inceptas; quis est quem arcessis? Ast. Archilinem
†obstetricem. Din. Mala tu femina es, oles unde es disciplinam.
manifesto mendaci, mala, teneo te. Ast. quid iam, amabo?
Din.quia te adducturam huc dixeras eumpse, non eampse;
nunc mulier facta est iam ex uiro: mala es praestrigiatrix.
sed tandem eloquere, quis is homost, Astaphium? nouos amator?
#AST# nimis otiosum te arbitror hominem esse. Din.qui arbitrare?
Ast.quia tuo uestimento et cibo alienis rebus curas.
#DIN# Vos mihi dedistis otium. Ast.qui, amabo? Din. Ego expedibo.
rem perdidi apud uos, uos meum negotium abstulistis.
si rem seruassem, fuit ubi negotiosus essem.
#AST# An tu te Veneris publicum aut Amoris alia lege
habere posse postulas, quin otiosus fias?
#DIN# illa, haud ego, habuit publicum: peruorse interpretaris;
nam aduorsum legem meam ob meam scripturam pecudem cepit.
#AST# plerique idem quod tu facis faciunt rei male gerentes:
ubi non est, scripturam unde dent, incusant publicanos.
#DIN# Male uertit res pecuaria mihi apud uos: nunc uicissim
uolo habere aratiunculam pro copia hic apud uos.
#AST# non aruos hic, sed pascuost ager: si arationes
habituru's, qui arari solent, ad pueros ire meliust.
hunc nos habemus publicum, illi alii sunt publicani.
#DIN# Vtrosque pergnoui probe. Ast. Em istoc pol tu otiosu's,
cum et illic et hic peruorsus es. sed utriscum rem esse mauis?
#DIN# procaciores estis uos, sed illi periuriores;
illis perit quidquid datur, neque ipsis apparet quicquam:
uos saltem si quid quaeritis, ecbibitis et comestis.
postremo illi sunt improbi, uos nequam et gloriosae.
#AST# Male quae in nos uis, ea omnia tibi dicis, Diniarche,
et nostram et illorum uicem. Din.qui istuc? Ast. Rationem dicam:
quia qui alterum incusat probri, sumpse enitere oportet.
tu a nobis sapiens nihil habes, nos nequam abs ted habemus.
#DIN# O astaphium, haud istoc modo solita es me ante appellare,
sed blande, cum illuc, quod apud uos nunc est, apud me habebam.
#AST# dum uiuit, hominem noueris: ubi mortuost, quiescat.
te dum uiuebas noueram. Din. An me mortuom arbitrare?
Ast.qui potis [est], amabo, planius? qui antehac amator summus
habitu's, nunc ad amicam uenis querimoniam deferre.
#DIN# Vestra hercle factum iniuria, quae properauistis olim:
rapere otiose oportuit, diu ut essem incolumis uobis.
#AST# Amator similest oppidi hostilis. Din. Quo argumento [est]?
#AST# Quam primum expugnari potis [est], tam id optimum est amicae.
#DIN# Ego fateor, sed longe aliter est amicus atque amator:
certe hercle quam ueterrimus, tam homini optimust amicus.
<Ast. #S# uiuit. Din.> Non hercle occidi, sunt mi etiam fundi et aedis.
#AST# Cur, obsecro, ergo ante ostium pro ignoto alienoque astas?
<i> intro, haud alienus tu quidem es; nam ecastor neminem hodie
mage amat corde atque animo suo, si quidem habes fundum atque aedis.
#DIN# in melle sunt linguae sitae uostrae atque orationes,
facta atque corda in felle sunt sita atque acerbo aceto:
eo dicta lingua dulcia datis, corde amara facitis.
#AST# [Amantes si qui non danunt, † non didici fabulari.]
non istaec, mea benignitas, decuit te fabulari,
sed istos qui cum geniis suis belligerant parcipromi.
#DIN# Mala es atque eadem quae soles inlecebra. Ast. Vt exspectatus
peregre aduenisti, quam, obsecro, cupiebat te era uidere.
D. quid tandem? A. Te unum ex omnibus amat. D. Euge, fundi et aedis,
per tempus subuenistis. sed quid ais, Astaphium? Ast. quid uis?
#DIN# Estne intus nunc Phronesium? Ast. Vtut aliis, tibi quidem intus.
#DIN# Valetne? Ast. Immo edepol melius iam fore spero, te ubi uidebit.
#DIN# hoc nobis uitium maxumumst, cum amamus tum <hoc> perimus:
si illud quod uolumus dicitur, palam cum mentiuntur,
uerum esse insciti credimus, ne ut iusta utamur ira.
A. Heia, haud itast res. D. Ain tu eam me amare? A. Immo unice unum.
D. Peperisse audiui. A. Ah obsecro, tace, Diniarche. D. quid iam?
#AST# horresco misera, mentio quotiens fit partionis,
ita paene nulla tibi fuit Phronesium. i intro, amabo,
uise illam. atque opperimino: iam exibit; nam lauabat.
#DIN# quid ais tu? quae numquam fuit praegnas, qui parere potuit?
nam equidem illi uterum, quod sciam, numquam extumere sensi.
#AST# Celabat metuebatque te, ne tu sibi persuaderes,
ut abortioni operam daret puerumque ut enicaret.
#DIN# Tum pol isti est puero pater Babyloniensis miles,
quoius nunc ista aduentum expetit. Ast. Immo ab eo ut nuntiatumst,
iam hic adfuturum aiunt eum. nondum aduenisse miror.
#DIN# ibo igitur intro? Ast.quippini? tam audacter quam domum ad te;
nam tu quidem edepol noster es etiam nunc, Diniarche.
#DIN# Quam mox te huc recipis? Ast. Iam hic ero: propest, profecta quo sum.
#DIN# Redi uero actutum. ego interim hic apud uos opperibor.—

II.I
#AST# hahahae, requieui,
quia intro abiit odium meum.
tandem sola sum. nunc quidem meo arbitratu
loquar libere quae uolam et quae lubebit.
huic homini amanti mea era apud nos naeniam dixit domi,
nam fundi et aedis obligatae sunt ob Amoris praedium.
uerum apud hunc mea era sua consilia summa eloquitur libere,
magisque adeo ei consiliarius hic amicust quam auxiliarius.
dum fuit, dedit; nunc nihil habet: quod habebat nos habemus,
iste id habet quod nos habuimus. humanum facinus factumst.
actutum fortunae solent mutari, uaria uitast:
nos diuitem istum meminimus atque iste pauperes nos:
uerterunt sese memoriae; stultus sit qui id miretur.
si eget, necessest nos pati: amauit, aequom ei factum est.
piaculumst miserere nos hominum rei male gerentum.
[bonis esse oportet dentibus lenam probam,
adripere ut quisquis ueniat blandeque adloqui,
male corde consultare, bene lingua loqui.]
meretricem sentis similem esse condecet,
quemquem hominem attigerit, profecto ei aut malum aut damnum dare.
numquam amatoris meretricem oportet causam noscere,
quin, ubi nil det, pro infrequente eum mittat militia domum.
nec umquam erit probus quisquam amator nisi qui rei inimicust suae.
nugae sunt nisi, modo quom dederit, dare iam lubeat denuo;
is amatur hic apud nos, qui quod dedit id oblitust datum.
dum habeat, dum amet; ubi nil habeat, alium quaestum coepiat.
aequo animo, ipse si nihil habeat, aliis qui habent, det locum.
[probust amator, qui relictis rebus rem perdit suam.]
at nos male agere praedicant uiri solere secum,
nosque esse auaras. qui sumus? quid male nos agimus tandem?
nam ecastor numquam satis dedit suae quisquam amicae amator,
neque pol nos satis accepimus neque umquam ulla satis poposcit.
nam quando sterilis est amator ab datis,
si negat se habere quod det, soli credimus,
nec satis accipimus, satis cum quod det non habet:
semper datores nouos oportet quaerere,
qui de thensauris integris demus danunt.
uelut hic agrestis est adulescens, qui hic habet,
nimis pol mortalis lepidus nimisque probus dator.
[sed is clam patrem etiam hac nocte illac
per hortum transiluit ad nos. eum uolo conuenire.]
sed est huic unus seruos uiolentissimus,
qui ubi quamque nostrarum uidet prope hasce aedis adgrediri,
item ut de frumento anseres, clamore absterret abigit;
ita est agrestis. sed fores, quidquid est futurum, feriam.
ecquis huic tutelam ianuae gerit? ecquis intus exit?

II.II

#TRUCULENTUS# quis illic est qui tam proterue nostras aedis arietat?
#AST# Ego sum, respice ad me. #TRUC# quid ego? nonne ego uideor tibi?
quid tibi ad hasce accessio aedis est prope aut pultatio?
#AST# salue. #TRUC# Sat mihi est tuae salutis. nil moror. non salueo?
aegrotare malim quam esse tua salute sanior.
sed uolo scire, quid debetur hic tibi nostrae domi?
#AST# Comprime sis eiram. #TRUC# Eam quidem hercle tu, quae solita es, comprime,
impudens, quae per ridiculum rustico suades stuprum.
#AST# Eiram dixi: ut decepisti! dempsisti unam litteram.
nimis quidem hic truculentust. #TRUC# Pergin male loqui, mulier, mihi?
#AST# quid tibi ego male dico? #TRUC# quia enim me truncum lentum nominas.
nunc adeo, nisi abis actutum aut dicis quid quaeras cito,
iam hercle ego hic te, mulier, quasi sus catulos pedibus proteram.
#AST# Rus merum hoc quidemst. #TRUC# Pudendumst uero clurinum pecus.
aduenisti huc te ostentatum, cum exornatis ossibus,
quia tibi suaso infecisti propudiosa pallulam?
[an eo bella es, quia accepisti armillas aeneas?]
A. Nunc places, cum mi inclementer dicis. T. quid hoc quod te rogo?
mancupion qui accipias, gestas tecum ahenos anulos?
pignus da ni ligneae haec sunt quas habes Victorias.
#AST# ne attigas me. #TRUC# Egon te tangam? ita me amabit sarculum,
ut ego me ruri amplexari mauelim patulam bouem
cumque ea noctem in stramentis pernoctare perpetem,
quam tuas centum cenatas noctes mihi dono dari.
rus tu mi opprobras? ut nancta es hominem quem pudeat probri!
sed quid apud nostras negoti, mulier, est aedis tibi?
quid tu huc occursas, in urbem quotienscumque aduenimus?
#AST# Mulieres uolo conuenire uostras. #TRUC# Quas tu mulieres
mihi narras, ubi musca nulla feminast in aedibus?
#AST# nullan istic mulier habitat? #TRUC# Rus, inquam, abierunt. abi.
#AST# quid clamas, insane? #TRUC# Abire hinc ni properas grandi gradu,
iam hercle ego istos fictos compositos crispos cincinnos tuos
unguentatos usque ex cerebro exuellam. Ast. Quanam gratia?
Truc.quia ad foris nostras unguentis uncta es ausa accedere
quiaque istas buccas tam belle purpurissatas habes.
#AST# Erubui mecastor misera propter clamorem tuom.
#TRUC# Itane? erubuisti? quasi uero corpori reliqueris
tuo potestatem coloris ulli capiendi, mala.
buccas rubrica, creta omne corpus intinxti tibi.
pessumae estis. Ast. quid est quod uobis pessumae haec male fecerint?
T. Scio ego plus quam tu arbitrare scire me. A. quid id obsecrost
quod scias? #TRUC# Erilis noster filius apud uos Strabax
ut pereat, ut eum inliciatis in malam fraudem et probrum.
#AST# sanus si uideare, dicam: dicis contumeliam.
nemo homo hic solet perire apud nos: res perdunt suas;
ubi res perdidere, abire hinc, si uolunt, saluis licet.
ego istunc non noui adulescentem uostrum. #TRUC# Veron serio?
quid maceria illa ait, in horto quae est, quae in noctes singulas
latere fit minor, qua istoc ad uos damni permensust uiam?
#AST# nil mirum (uetus est maceria) lateres si ueteres ruont.
#TRUC# Ain tu uero ueteres lateres ruere? numquam edepol mihi
quisquam homo mortalis posthac duarum rerum creduit,
ni ego uostra ero maiori facta denarrauero.
#AST# Estne item uiolentus ut tu? #TRUC# non enim ille meretriculis
munerandis rem coegit, uerum parsimonia
duritiaque: quae nunc ad uos clam exportantur, pessumae;
ea uos estis exunguimini ebibitis. egone haec mussitem?
iam quidem hercle ibo ad forum atque haec facta narrabo seni,
neque istuc insegesti tergo coget examen mali.—
#AST# #S# ecastor hic homo sinapi uictitet, non censeam
tam esse tristem posse. at pol ero beneuolens uisust suo.
uerum ego illum, quamquam uiolentust, spero inmutari pote
blandimentis, oramentis, ceteris meretriciis;
uidi equom ex indomito domitum fieri atque alias beluas.
nunc ad eram reuidebo. <sed> eccum odium progreditur meum.
tristis exit. haud conuenit etiam hic dum Phronesium.

II.III
Diniarchus Piscis ego credo, qui usque dum uiuont lauant,
minus diu lauare quam haec lauat Phronesium.
si proinde amentur, mulieres diu quam lauant,
omnes amantes balneatores sient.
#AST# non quis parumper durare opperirier?
Din.quin hercle lassus iam sum durando miser:
mihi quoque prae lassitudine opus est <ut> lauem.
sed obsecro hercle, Astaphium, <i> intro ac nuntia
me adesse, ut properet suade, iam ut satis lauerit.
A. Licet. D. Audin etiam? A. quid uis? D. Di me perduint,
qui te reuocaui. non tibi dicebam 'i' modo?
#AST# quidnam reuocabas? improbu's nihilique homo:
tute tibi mille passum peperisti moram.—
#DIN# sed quid haec hic autem tam diu ante aedis stetit?
nescio quem praestolata est; credo, militem.
illum student iam; quasi uolturii triduo
prius praediuinant, quo die esuri sient:
illum inhiant omnes, illi est animus omnibus;
me nemo magis respiciet, ubi is [est] huc uenerit,
quasi abhinc ducentos annos fuerim mortuos.
ut rem seruare suaue est! uae misero mihi,
post factum flector, qui antepartum perdidi.
uerum nunc si qua mi obtigerit hereditas
magna atque luculenta, nunc postquam scio
dulce atque amarum quid sit ex pecunia,
ita ego illam edepol seruem itaque parce uictitem,
ut—nulla faxim cis dies paucos siet;
ego istos, qui nunc me culpant, confutauerim.
sed aestuosas sentio aperiri fores,
quae obsorbent quidquid uenit intra pessulos.

II.IV
Phronesium Num tibi nam, amabo, ianua est mordax mea,
quo intro ire metuas, mea uoluptas? Din. Ver uide,
ut tota floret, ut olet, ut nitide nitet.
#PHRON# quid tam inficetu's, Lemno adueniens qui tuae
non des amicae, Diniarche, sauium?
#DIN# Vah, uapulo hercle ego nunc, atque adeo male.
#PHRON# Quo te auortisti? Din. Salua sis, Phronesium.
#PHRON# salue. hicine hodie cenas, saluos cum aduenis?
#DIN# promisi. Phron. V.I cenabis? Din. V.I tu iusseris.
#PHRON# hic me lubente facies. Din. Edepol me magis.
nempe tu eris hodie mecum, mea Phronesium?
#PHRON# Velim, si fieri possit. Din. Cedo soleas mihi,
properate, auferte mensam. Phron. Amabo, sanun es?
#DIN# non edepol bibere possum iam, ita animo malest.
#PHRON# Mane, aliquid fiet, ne abi. Din. Ah, aspersisti aquam.
iam rediit animus. deme soleas, cedo bibam.
#PHRON# idem es mecastor qui soles. sed dic mihi,
benene ambulatumst? Din. Huc quidem hercle ad te bene,
quia tui uidendi copia est. Phron. Complectere.
#DIN# lubens. heia, hoc est melle dulci dulcius.
hoc tuis fortunis, Iuppiter, praestant meae.
#PHRON# dan sauium? Din. Immo uel decem. Phron. Em istoc pauper es:
<semper> plus pollicere quam ego abs te postulo.
#DIN# V.Inam a principio rei item parsisses meae
ut nunc reparcis sauiis. Phron. #S# quid tibi
compendi facere possim, factum edepol uelim.
#DIN# iam lauta es? Phron. Iam pol mihi quidem atque oculis meis.
num tibi sordere uideor? Din. Non pol mihi quidem;
uerum tempestas, memini, quondam <etiam> fuit,
cum inter nos sordebamus alter de altero.
sed quid ego facinus audiui adueniens tuom,
quod tu hic me absente noui negoti gesseris?
#PHRON# quid id est? Din. Primumdum, cum tu es aucta liberis
cumque bene prouenisti salua, gaudeo.
#PHRON# Concedite hinc uos intro atque operite ostium.
tu nunc superstes solus sermoni meo es.
tibi mea consilia summa semper credidi.
equidem neque peperi puerum neque praegnas fui;
uerum adsimulaui me esse praegnatem: haud nego.
#DIN# Quem propter, o mea uita? Phron. Propter militem
Babyloniensem, qui quasi uxorem sibi
me habebat anno, dum hic fuit. Din. Ego senseram.
sed quid istuc? cui rei te adsimulare retulit?
#PHRON# Vt esset aliquis laqueus et redimiculum,
reuersionem ut ad me faceret denuo.
nunc huc remisit nuper ad me epistulam,
sese experturum quanti sese penderem:
si quod peperissem id <non> necarem ac tollerem,
bona sua med habiturum omnia [esse]. Din. Ausculto lubens.
quid denique agitis? Phron. Mater ancillas iubet,
quoniam iam decimus mensis aduentat prope,
aliam aliorsum ire, praemandare et quaerere
puerum aut puellam, qui supponatur mihi.
quid multa uerba faciam? tonstricem Suram
nouisti nostram, quae mercedem sese habet?†
#DIN# noui. Phron. Haec ut opera circumit, per familias,
puerum uestigat; clanculum ad me detulit,
datum sibi esse dixit. Din. O mercis malae.
eum nunc non illa peperit, quae peperit prior,
sed tu posterior. Phron. Ordine omnem rem tenes.
nunc ut praemisit nuntium miles mihi,
non multo post hic aderit. Din. Nunc tu te interim
quasi pro puerpera hic procuras? Phron.quippini,
ubi sine labore res geri pulcre potest?
ad suom quemque aequom est quaestum esse callidum.
#DIN# quid me futurum est, quando miles uenerit?
relictusne abs te uiuam? Phron. V.I illud quod uolo
habebo ab illo, facile inueniam quo modo
diuortium et discordiam inter nos parem:
post id ego [totum] tecum, mea uoluptas, usque ero
assiduo. Din. Immo hercle uero accubuo mauelim.
#PHRON# [quin] Dis hodie sacruficare pro puero uolo,
quinto die quod fieri oportet. Din. Censeo.
#PHRON# non audes aliquid mihi dare munusculum?
#DIN# lucrum hercle uideor facere mi, uoluptas mea,
ubi quippiam me poscis. Phron. At ego, ubi abstuli.
#DIN# iam faxo hic aderit. seruolum huc mittam meum.
#PHRON# sic facito. Din. quidquid attulerit, boni consulas.
#PHRON# Ecastor munus te curaturum scio,
ut cuius me non paeniteat mittatur mihi.
#DIN# num quippiam aliud me uis? Phron. Vt quando otium
tibi sit ad me reuisas, <et> ualeas.—Din. Vale.
pro di immortales, non amantis mulieris,
sed sociae unanimantis, fidentis fuit
officium facere quod modo haec fecit mihi,
suppositionem pueri quae mihi credidit,
germanae quod sorori non credit soror.
ostendit sese iam mihi medullitus:
scio mi infidelem numquam, dum uiuat, fore.
egone illam ut non amem? egone illi ut non bene uelim?
me potius non amabo quam huic desit amor.
ego isti non munus mittam? iam † modo ex hoc loco
iubebo ad istam quinque deferri minas,
praeterea obsonari <una> dumtaxat mina.
multo illi potius bene erit quae bene uolt mihi,
quam mihi, qui mihimet omnia facio mala.—

II.u
Phronesium Puero isti date mammam. ut miserae
matres sollicitaeque ex animo sumus cruciamurque!
edepol commentum male, cumque eam rem in corde agito,
nimio—minus perhibemur malae quam sumus ingenio.
ego prima de me, domo docta, dico.
quanta est cura in animo, quantum corde capio
dolorem—dolus ne occidat morte pueri:
mater dicta quod sum, eo magis studeo uitae;
quae ausa hunc sum, tantundem dolum <nunc> adgrediar.
lucri causa auara probrum sum exsecuta,
alienos dolores mihi supposiui;
<sed> nullam rem oportet dolose adgrediri,
nisi astu totam accurateque exsequare.
uosmet iam uidetis, ut ornata incedo:
puerperio ego nunc med esse aegram adsimulo.
male quod mulier facere incepit, nisi <id> efficere perpetrat,
id illi morbo, id illi seniost, ea illi miserae miseriast;
bene si facere incepit, eius rei nimis cito odium percipit.
nimis quam paucae sunt defessae, male quae facere occeperunt,
nimisque paucae efficiunt, si quid facere occeperunt bene:
mulieri nimio male facere leuius onus est quam bene.
ego quod mala sum, matris opera mala sum et meapte malitia,
quae me grauidam esse adsimulaui militi Babylonio:
eam nunc malitiam accuratam miles inueniat uolo.
is hic haud multo post, credo, aderit; nunc prius praecaueo sciens
sumque ornata ita ut aegra uidear, quasi puerperio cubem.
date mi huc stactam atque ignem in aram, ut uenerem Lucinam meam.
hic apponite atque abite ab oculis. eho, Pithecium,
face ut accumbam, accede, adiuta. em sic decet puerperam.
soleas mihi deduce, pallium inice in me huc, Archilis.
ubi es, Astaphium? fer huc uerbenam mi intus et bellaria.
date aquam manibus. nunc ecastor adueniat miles uelim.

II.ui
Stratophanes Ne expectetis, spectatores, meas pugnas dum praedicem:
manibus duella praedicare soleo, haud in sermonibus.
scio ego multos memorauisse milites mendacium:
et Homeronida et postilla mille memorari pote,
qui et conuicti et condemnati falsis de pugnis sient.
non laudandust cui plus credit qui audit quam <ille> qui uidet:
[non placet quem illi plus laudant qui audiunt, quam qui uident.]
pluris est oculatus testis unus quam auriti decem;
qui audiunt audita dicunt, qui uident plane sciunt.
non placet quem scurrae laudant, manipularis mussitant,
neque illi quorum lingua gladiorum aciem praestringit domi.
strenui nimio plus prosunt populo quam arguti et cati:
facile sibi facunditatem uirtus argutam inuenit,
sine uirtute argutum ciuem mihi habeam pro praefica,
quae alios conlaudat, eapse sese uero non potest.
nunc ad amicam decimo mense post Athenas Atticas
uiso, quam grauidam hic reliqui meo compressu, quid ea agat.
#PHRON# Vide quis loquitur tam propinque. Astaphium Miles, mea Phronesium,
tibi adest Stratophanes. nunc tibi opust, aegram ut te adsimules. #PH# Tace.
cui adhuc ego tam mala eram monetrix, me maleficio uinceres?
St. Peperit mulier, ut ego opinor. A. Vin adeam ad hominem? #PH# Volo.
#S# Euge, Astaphium eccam it mi aduorsum. A. Salue ecastor, Stratophanes.
[uenire] saluom <te>—Strat. Scio. sed peperitne, opsecro, Phronesium?
#AST# peperit puerum nimium lepidum. #STRAT# Ehem, ecquid mei similest? Ast. Rogas?
quin ubi natust machaeram et clupeum poscebat sibi?
#STRAT# Meus est, scio iam de argumentis. Ast. Nimium tui similest. #STRAT# Papae,
iam magnust? iamne iit ad legionem? ecquae spolia rettulit?
#AST# heia, nudius quintus natus ille quidem est. #STRAT# quid postea?
inter tot dies quidem hercle iam aliquid actum oportuit.
quid illi ex utero exitiost prius quam poterat ire in proelium?
#AST# Consequere atque illam saluta et gratulare illi. #STRAT# Sequor.
#PHRON# ubi illa, obsecro, est quae me hic reliquit, eapse abiit? ubist?
A. Adsum, adduco tibi exoptatum Stratophanem. #PH# ubi is est, obsecro?
#STRAT# Mars peregre adueniens salutat Nerienem uxorem suam.
quom tu recte prouenisti quomque es aucta liberis,
gratulor, quom mihi tibique magnum peperisti decus.
#PHRON# salue, qui me interfecisti paene uita et lumine
quique mihi magni doloris per uoluptatem tuam
condidisti in corpus, quo nunc etiam morbo misera sum.
#STRAT# heia, haud ab re, mea uoluptas, tibi istic obuenit labos:
filium peperisti, qui aedis spoliis opplebit tuas.
#PHRON# Multo ecastor magis oppletis tritici opust granariis,
ne, ille prius quam spolia capiat, hic nos extinxit fames.
#STRAT# habe bonum animum. Phron. Sauium pete hinc sis. ah, nequeo caput
tollere, ita dolet itaque ego † medulo, neque etiam queo
pedibus mea sponte ambulare. #STRAT# #S# hercle me ex medio mari
sauium petere tuom iubeas, petere hau pigeat [me], mel meum.
id ita esse experta es: nunc experiere, mea Phronesium,
me te amare. adduxi ancillas tibi eccas ex Suria duas,
is te dono. adduce hoc tu istas. sed istae reginae domi
suae fuerunt ambae, earum patriam ego excidi manu.
his te dono. Phron. Paenitetne te quot ancillas alam,
quin examen super adducas, quae mihi comedint cibum?
St. Hoc quidem herclest ingratum donum. cedo tu mi istam purpuram.
mea uoluptas, attuli eccam pallulam ex Phrygia tibi.
tene tibi. Phron. Hocine mi ob labores tantos tantillum dari?
#STRAT# perii hercle <ego> miser. iam <mi> auro contra constat filius:
†etiam num mali pendit addit purpuram. ex Arabia tibi
attuli tus, Ponto amomum. tene tibi, uoluptas mea.
#PHRON# Accipe hoc, <Astaphium,> abduce hasce hinc e conspectu Suras.
#S# Ecquid amas me? #PH# Nihil ecastor, neque meres. #S# nilne huic sat est?
ne bonum uerbum quidem unum dixit. uiginti minis
uenire illaec posse credo dona quae ei dono dedi.
uehementer nunc mi est irata, sentio atque intellego;
uerum abibo. quid ais? nunc tu num neuis me, uoluptas mea,
quo uocatus sum ire ad cenam? mox huc cubitum uenero.
quid taces? planissume edepol perii. sed quid illuc noui est?
quis <hic> homost, qui ducit pompam tantam? certumst quo ferant
obseruare. huic credo fertur. uerum iam scibo magis.

II.uii
Cyamus Ite ite hac simul, mulieri damnigeruli,
foras egerones, bonorum exagogae.
satin, si quis amat, nequit quin nihili sit atque improbis se artibus expoliat?
nam hoc qui sciam, ne quis id quaerat ex me,
domist qui facit improba facta amator,
qui bona sua pro stercore habet, foras iubet ferri, metuit
<ne> apud nos <non> mundissimum sit;
puras sibi esse uolt aedis: domi quidquid habet, eicitur ἔξω.
quandoquidem ipsus perditum se it, secreto hercle equidem eum adiutabo,
neque mea quidem opera umquam hilo minus propere quam pote peribit.
nam iam de hoc obsonio de mina deminui una modo
quinque nummos: mihi detraxi partem Herculaneam.
nam hoc adsimile est quasi de fluuio qui aquam deriuat sibi:
nisi deriuetur, tamen omnis ea aqua abeat in mare;
nam hoc in mare abit misereque perit sine bona omni gratia.
haec cum uideo fieri, suffuror suppilo,
de praeda praedam capio.
meretricem ego item esse reor, mare ut est:
quod des deuorat <nec dat>is umquam abundat.
hoc saltem: <rem> seruat nec ulli ubi sit apparet:
des quantumuis, nusquam apparet, neque datori neque acceptrici.
uelut haec meretrix meum erum miserum sua blanditia
<paene> intulit in pauperiem:
priuabit bonis, luce, honore atque amicis.
attat, eccam adest propinque. credo audisse haec me loqui.
pallida est, ut peperit puerum. adloquar quasi nesciam.
iubeo uos saluere. Phron. Noster Cyame, quid agis? ut uales?
#CYAM# Valeo, et uenio ad minus ualentem, et melius qui ualeat fero.
erus meus, ocellus tuos, ad te ferre me haec iussit tibi
dona quae uides illos ferre, et has quinque argenti minas.
#PHRON# pol haud perit quod illum tantum amo.
#CYAM# iussit orare, ut haec grata haberes tibi.
#PH# Grata acceptaque ecastor habeo. iube <uasa> auferri intro, i Cyame.
#AST# ecquid auditis, haec quae iam <Cyamo> imperat?
#CYAM# Vasa nolo auferant: desiccari iube.
A. Ímpudens mecastor, Cyame, es. #C# egone? A. Tu. #C# Bona fide?
tune ais me impudentem esse, ipsa quae sis stabulum flagiti?
#PHRON# dic, amabo te, ubi est Diniarchus? Cyam. Domi.
#PHRON# dic ob haec dona, quae ad me <hodie> miserit,
me illum amare plurimum omnium hominum merito,
meque honorem illi habere omnium maxumum,
atque ut huc ueniat <ad me> obsecrare. Cyam. Ílicet.
sed quisnam illic homost, qui ipsus se comest, tristis, oculis malis?
animo hercle homost suo miser,
quisquis est. Phron. Dignust mecastor. nequam est. non nosti, obsecro,
militem, hic apud me <qui> erat? huius pater pueri illic est.
usque abegi, aspuli, iussi abi<ret; tamen>
mansit: auscultat, obseruat quam rem agam. #C# Noui hominem nihili.
illicinest? Phron. Íllic est. Cyam. #M# intuetur gemens;
traxit ex intimo uentre suspiritum.
hoc uide, dentibus frendit, icit femur;
num obsecro nam hariolust, qui ipsus se uerberat?
#S# nunc ego meos animos uiolentos meamque iram ex pectore iam promam.
loquere: unde es? cuius es? cur ausu's mi inclementer dicere? #C# Lubitumst.
#STRAT# istucine mihi respondes? Cyam. Hoc. non ego te flocci facio.
#S# quid tu? cur ausa es alium te dicere amare hominem? #PH# Lubitumst.
#STRAT# Ain tandem? istuc primum experiar. tun tantilli doni causa,
holerum atque escarum et poscarum, moechum malacum, cincinnatum,
umbraticulum, tympanotribam amas, hominem non nauci? #C# Quae haec res?
meone [ero tu], improbe tu, male dicere <ero> audes, fons uiti et peiuri?
#S# Verbum unum adde istoc: iam hercle ego te hic hac offatim conficiam.
#C# Tange modo, iam ego <te> hic agnum faciam et medium distruncabo.
si tu in legione bellator clues, at ego in culina clueo.
#PH# si aequom facias, aduentores meos <non> incuses, quorum
mihi dona accepta et grata habeo, tuaque ingrata, quae abs te accepi.
#S# Tum pol ego et donis priuatus sum et perii. #PH# Plane istuc est.
#CYAM# quid nunc ergo hic odiosu's, confessus omnino reus?
#S# perii hercle hodie, nisi hunc a te abigo. #C# accede huc modo, adi huc modo.
#S# etiam, scelus uiri, minitare? quem ego [offatim iam] iam iam concipilabo.
quid tibi huc uentio est? quid tibi hanc aditio est?
quid tibi hanc notio est, inquam, amicam meam?
emoriere ocius, ni manu uiceris.
#CYAM# quid, manu uicerim? #STRAT# Fac quod iussi, mane.
iam ego te hic offatim conficiam, <sic> occidi te optumum est.
#CYAM# Captiost: istam machaeram longiorem habes quam haec est.
sed uerum <me> sine dum petere: siquidem belligerandum est tecum,
adero, dum ego tecum, bellator, arbitrum aequom ceperim.
sed ego cesso hinc me amoliri, uentre dum saluo licet?—

II.uiii
#PHRON# datin soleas? atque me intro actutum ducite,
nam mihi de uento miserae condoluit caput.—
#STRAT# quid mihi futurum est, cui duae ancillae dolent,
quibus te donaui? iamne abiisti? em sic datur.
quo pacto excludi, quaeso, potui planius,
quam exclusus nunc sum? pulcre ludificor. sine.
quantillo mi opere nunc persuaderi potest,
ut ego his suffringam talos totis aedibus.
num quippiam tam immutat mores mulierum?
postquam filiolum peperit, animos sustulit.
nunc quasi mi dicat: nec te iubeo neque uoto
intro ire in aedis. at ego nolo, non eo.
ego faxo dicat me in diebus pauculis
crudum uirum esse. sequere me hac. uerbum sat est.—

III.I

#STRABAX#
rus mane dudum hinc ire me iussit pater,
ut bubus glandem prandio depromerem.
post illoc quam ueni, aduenit, si dis placet,
ad uillam argentum meo qui debebat patri,
qui ouis tarentinas erat mercatus de patre.
quaerit patrem. dico esse in urbe. interrogo,
quid eum uelit *
homo cruminam sibi de collo detrahit,
minas uiginti mihi dat. accipio libens,
condo in cruminam. ille abit. ego propere minas
ouis in crumina hac in urbem detuli.
fuit edepol Mars meo periratus patri,
nam oues illius hau longe absunt a lupis.
nunc ego istos mundulos urbanos amasios
hoc ictu exponam atque omnis eiciam foras.
eradicarest certum cumprimis patrem,
post id locorum matrem. nunc hoc deferam
argentum ad hanc, quam mage amo quam matrem meam.
tat, ecquis intust? ecquis hoc aperit ostium?
#ASTAPHIUM# quid istuc? alienun es, amabo, mi strabax,
qui non extemplo <intro> ieris? #STRAB# Anne oportuit?
#AST# ita te quidem, qui es familiaris. #STRAB# Ibitur,
ne me morari censeas.—Ast. Lepide facis.

III.II

#TRUCULENTUS#
mirum uidetur, rure erilem filium
strabacem non rediisse; nisi si clanculum
conlapsus est hic in corruptelam suam.
#AST# iam pol illic inclamabit me si aspexerit.
#TRUC# nimio minus saeuos iam sum, Astaphium, quam fui,
iam non <ego> sum truculentus, noli metuere.
#AST# quid uis? qui<d metuam>? tuam expecto truculentiam.
#TRUC# dic impera mihi quid libet quo uis modo.
nouos omnis mores habeo, ueteres perdidi.
uel amare possum uel iam scortum ducere.
#AST# lepide mecastor nuntias. sed dic mihi,
haben—Truc. Marsipum te fortasse dicere?
#AST# intellexisti lepide quid ego dicerem.
#STRAT# heus tu, iam postquam in urbem crebro commeo,
dicax sum factus. iam sum caullator probus.
#AST# quid id est, amabo? istaec ridicularia,
cauillationes, uis opinor dicere?
#STRAT# istud pauxillum differt a cauillibus.
#AST# sequere intro [me], amabo, mea uoluptas. #STRAT# Tene hoc tibi:
rabonem habeto, ut mecum hanc noctem sies.
#AST# perii, rabonem? quam esse dicam hanc beluam?
quin tu arrabonem dicis? #STRAT# 'a' facio lucri,
ut Praenestinis conia est ciconia.
#AST# sequere, obsecro. #STRAT# strabacem hic opperiar modo,
si rure ueniat. Ast. Is quidem hic apud nos est strabax,
modo rure uenit. #STRAT# priusne quam ad matrem suam?
eu edepol hominem nihili. Ast. Iamne autem ut soles?
#STRAT# iamne nihil dico? Ast. I intro, amabo, cedo manum.
#STRAT# Tene. in tabernam ducor deuorsoriam,
ubi male accipiar mea mihi pecunia.—

IV.I

#DINIARCHUS#

neque gnatust neque progignetur neque potest reperirier
cui ego nunc <aut> dictum aut factum melius quam Veneri uelim.
di magni, * ut ego laetus sum et laetitia differor.
ita ad me magna nuntiauit Cyamus hodie gaudia:
mea dona deamata acceptaque habita esse apud Phronesium;
quom hoc iam uolup est, tum illuc nimium magnae mellinae mihi,
militis odiosa ingrataque habita. totus gaudeo.
mea pila est: si repudiatur miles, mulier mecum erit.
saluos sum, quia pereo; si non peream, plane perierim.
nunc speculabor quid ibi agatur, quis eat intro, qui foras
ueniat; procul hinc obseruabo, meis quid fortunis fuat.
quia nihil habeo unum animos moui mi hic omnia agam precario†

IV.II

#ASTAPHIUM#
lepide efficiam meum ego officium: uide intus modo ut tu tuom item efficias.
ama, id quod decet, rem tuam: istum exinani.
nunc dum isti lubet, dum habet, tempus ei rei † secundas
prome uenustatem amanti tuam, ut gaudeat cum perdis.
ego hic interim restitans praesidebo,
istic dum sic faciat domum ad te exagogam;
nec quemquam interim istoc ad uos, qui sit odio,
intro mittam: tu perge, ut lubet, ludo in istoc.
Din.quis istest, Astaphium, indica, qui perit? Ast. Amabo, hicin tu eras?
#DIN# Molestusne sum? Ast. Nunc magis quam fuisti,
nam si quid nobis usust nobis molestus†
sed obsecro, da mi operam, ut narrem quae uolo.
#DIN# nam quid est? num mea refert? Ast. Non mussito.
intus bolos quos dat! Din. quid? amator nouos quispiam?
#AST# Íntegrum et plenum adortast thensaurum. Din.quis est?
#AST# eloquar, sed tu taceto. nostin tu hunc Strabacem? Din. quidni?
#AST# solus summam <nunc> habet hic apud nos, nunc is est fundus nobis.
animo bono male <rem> gerit. Din. Perit hercle, ego idem *
bona perdidi, mala repperi, factus sum extimus a uobis.
#AST# stultus es, qui facta infecta facere uerbis postules.
Thetis quoque etiam lamentando pausam fecit filio.
#DIN# non ego nunc intro ad uos mittar? Ast. quidum quam miles magis?
Din.quia enim plus dedi. Ast. Plus enim es intro missus, quom dabas:
sine uicissim qui dant [operam] ob illud quod dant operis utier.
litteras didicisti: quando scis, sine alios discere.
#DIN# discant, dum mihi commentari liceat, ni oblitus siem.
#AST# quid erit interea magistrae, dum tu commentabere?
uolt [interim] illa itidem commentari. D. quid? A. Rem accipere identidem.
#DIN# dedi equidem hodie: <iussi> ei quinque argenti deferri minas,
praeterea una mina obsonatum. Ast. Idem istuc delatum scio.
de eo nunc bene sunt tua uirtute. Din. Ei, meane [ut] inimici mei
bona istic caedent? mortuom hercle me quam ut id patiar mauelim.
#AST# †Stultus quid est aperire. Din. quid iam? Ast.quia pol mauelim
mihi inimicos inuidere, quam med inimicis meis;
nam inuidere alii bene esse, tibi male esse, miseria est.
qui inuident egent; illis quibus inuidetur, i rem habent.
#DIN# non <mei> licet obsoni me participem fieri?
#AST# si uolebas participari, auferres dimidium domum.
nam item ut Acherunti hic <apud nos> ratio accepti scribitur:
intro accipitur; quando acceptumst, non potest ferri foras.
bene uale. D. Resiste. A. Omitte. D. A, mitte intro. A. Ad te quidem.
#DIN# immo istoc ad uos <uolo> ire. Ast. Non potest, nimium petis.
#DIN# Experiri [sine]—Ast. Immo opperire. uis est experirier.
#DIN# dic me adesse. Ast. Abi, occupatast. res itast, ne frustra sis.
D. Redin an non redis? A. Vocat me quae in me potest plus quam potes.
D. Vno uerbo—A. Eloquere. D. Mittin me intro? A. Mendax es, abi.
unum aiebas, tria iam dixti uerba, atque <ea> mendacia.—
#DIN# Abiit intro, exclusit. egon ut haec mihi patiar fieri?
iam hercle ego tibi, inlecebra, ludos faciam clamore in uia,
quae aduersum legem accepisti a plurimis pecuniam;
iam hercle apud nouos omnis magistratus faxo erit nomen tuom,
post id ego te manum iniciam quadrupuli, uenefica,
suppostrix puerum. ego edepol iam tua probra aperibo omnia.
nihil me <prohibet,> perdidi omne quod fuit: fio impudens,
nec mi adeost tantillum pensi iam, quos capiam calceos.
sed quid ego hic clamo? quid si me iubeat intromittier?
conceptis me non facturum uerbis iurem, si uelit.
nugae sunt. si stimulos pugnis caedis, manibus plus dolet.
de nihilo nihil est irasci, quae te non flocci facit.
sed quid hoc est? pro di immortales, Calliclem uideo senem,
meus qui adfinis fuit, ancillas duas constrictas ducere,
alteram tonstricem huius, alteram ancillam suam.
pertimui: postquam una cura cor meum mouit modo,
timeo ne male facta antiqua mea sint inuenta omnia.

IV.III

#CALLICLES#
egon tibi male dicam tibique aut male uelim? ut animus meust,
propemodum expertae estis, quam ego sim mitis tranquillusque homo.
rogitaui ego uos uerberatas ambas pendentis simul;
commemini, quo quicque pacto sitis confessae scio;
hic nunc uolo scire eodem pacton sine malo fateamini.
quamquam uos colubrino ingenio ambae estis, edico prius,
ne duplicis habeatis linguas, ne ego bilinguis uos necem,
nisi si ad tintinnaculos uoltis uos educi uiros.
#ANCILLA# uis subigit uerum fateri, ita lora laedunt bracchia.
#CALL# at si uerum mi eritis fassae, uinclis exsoluemini.
#DIN# Etiamnum quid sit negoti, falsus incertusque sum,
nisi quia timeo tamen, egomet <quia> quod peccaui scio.
#CALL# Omnium primum diuersae state—em sic, istuc uolo;
neue inter uos significetis, ego ero paries. loquere tu.
Anc. quid loquar? Call. quid puero factumst, mea quem peperit filia,
meo nepote? capita rerum <ede> expedite. Anc. Istae dedi.
#CALL# iam tace. accepistin puerum tu ab hac? Tonstrix Accepi. Call. Tace.
nil moror praeterea. satis es fassa. Ton. Infitias non eo.
#CALL# iam liuorem uerbo scapulis istoc concinnas tuis.
conueniunt adhuc utriusque uerba. Din. Vae misero mihi,
mea nunc facinora aperiuntur, clam quae speraui fore.
#C# Loquere tu. qui dare te huic puerum iussit? Anc. Era maior mea.
[Call. quid tu, cur eum accepisti? Ton. Era med orauit minor,
puer ut <sibi> ferretur eaque ut celarentur omnia.]
#C# Loquere tu. quid eo fecisti puero? T. Ad meam eram detuli.
#CALL# quid eo puero tua era fecit? Ton. Erae meae extemplo dedit.
#C# Quoi, malum, erae? A. Duae sunt istae. #C# Caue tu nisi quod te rogo.
ex te exquiro. Ton. Mater, inquam, filiae dono dedit.
#C# Plus quam dudum [inqua] loquere. T. Plus tu rogitas. #C# Responde ocius:
quid illa cui donatus <puer> est? T. Supposiuit. #C# Cui? T. Sibi.
#CALL# pro filiolon? T. Pro filiolo. #C# Di, obsecro uostram fidem,
ut facilius alia quam alia eundem puerum unum parit:
haec labore alieno puerum peperit sine doloribus.
puer quidem beatust: matres duas habet et auias duas:
iam metuo, patres quot fuerint. uide sis facinus muliebre.
Anc. Magis pol haec malitia pertinet ad uiros quam ad mulieres:
uir illam, non mulier praegnatem fecit. Call. Idem ego istuc scio.
tu bona ei custos fuisti. Anc. Plus potest qui plus ualet.
uir erat, plus ualebat: uicit, quod petebat abstulit.
#CALL# et tibi quidem hercle idem attulit magnum malum.
Anc. Idem istuc ipsa, etsi tu taceas, reapse experta intellego.
#CALL# numquam te facere hodie quiui, ut is quis esset diceres.
Anc. Tacui adhuc: nunc <non> tacebo, quando adest nec se indicat.
#DIN# lapideus sum, commouere me miser non audeo.
res palam omnis est, meo illic nunc sunt capiti comitia.
meum illuc facinus, mea stultitia est. timeo, quam mox nominer.
#CALL# loquere, filiam meam quis integram stuprauerit.
Anc. Video ego te, propter male facta qui es patronus parieti.
#DIN# neque uiuos neque mortuos sum, ne<que> quid nunc faciam scio,
neque ut hinc abeam neque ut hunc adeam scio, timore torpeo.
#CALL# dicin an non? Anc. Diniarchus, quoi illam prius desponderas.
#C# ubi is homost quem dicis? D. Adsum, Callicles. per tua obsecro
genua te, ut istuc insipienter factum sapienter feras,
mihique ignoscas quod animi impos uini uitio fecerim.
#CALL# non placet <qui> in mutum culpam confert, <qui non> quit loqui.
nam uinum si fabulari possit, se defenderet.
non uinum <uiris> moderari, sed uiri uino solent,
qui quidem probi sunt; uerum qui improbust si quasi bibit
siue adeo caret temeto, tamen ab ingenio improbust.
#DIN# scio equidem quae nolo multa mi audienda ob noxiam.
ego tibi me obnoxium esse fateor culpae compotem.
Anc. Callicles, uide in quaestione ne facias iniuriam:
reus solutus causam dicit, testis uinctos attines.
#CALL# soluite istas. agite, abite tu domum et tu autem domum.
eloquere haec erae tu: puerum reddat, si quis eum petat.
eamus tu in ius. Din. quid uis in ius me ire? tu es praetor mihi.
uerum te obsecro, ut tuam gnatam des mi uxorem, Callicles.
#CALL# eundem pol te iudicasse qui admisti eam rem intellego.
nam haud mansisti, dum ego darem illam: tute sumpsisti tibi.
nunc habeas ut nactu's. uerum hoc ego te multabo bolo:
sex talenta magna dotis demam pro ista inscitia.
#DIN# Bene agis mecum. Call. Filium istinc tuom te meliust repetere.
ceterum uxorem quam primum potest abduce ex aedibus.
ego abeo. iam illi remittam nuntium adfini meo,
dicam ut aliam condicionem filio inueniat suo.—
#DIN# At ego ab hac puerum reposcam, ne mox infitias eat;
nihil est, nam eapse ultro ut factumst fecit omnem rem palam.
sed nimium pol opportune eccam eapse egreditur foras.
ne ista stimulum longum habet, quae usque illinc cor pungit meum.

IV.IV
Phronesium Blitea et luteast meretrix nisi quae sapit in uino ad rem suam;
si alia membra uino madeant, cor sit saltem sobrium.
nam mihi diuidiaest, [in] tonstricem meam sic conuictam male.
ea dixit, eum Diniarchi puerum inuentum filium.
ubi id audiui, quam <ego propere potui egressa huc sum foras.
#DIN# lubet adire> quam penes est mea omnis res et liberi.
#PHRON# Video eccum qui suis tutorem med optauit liberis.
#DIN# Mulier, ad <te> sum profectus. #PH# quid agitur, uoluptas mea?
#DIN# non uoluptas, aufer nugas, nil ego nunc de istac re ago.
#PHRON# scio mecastor quid uelis et quid postules et quid petas:
me uidere uis, [et me] te a me ire postulas, puerum petis.
#DIN# di immortales, ut planiloqua est, paucis ut rem ipsam attigit.
#PHRON# scio equidem sponsam tibi esse et filium ex sponsa tua
et tibi uxorem ducendam, [iam] esse alibi iam animum tuom
et <me> quasi pro derelicta: scio, abituru's. sed tamen
cogitato, mus pusillus quam sit sapiens bestia,
aetatem qui non cubili <uni> umquam committit suam,
quin, si unum obsideatur, aliud <iam> perfugium <ele>gerit.
#DIN# Otium ubi erit, de istis rebus tum amplius tecum loquar.
nunc puerum redde. Phron. Immo amabo ut hos dies aliquos sinas
eum esse apud me. Din. Minime. Phron. Amabo. Din. quid opus <est>? Phron. In rem meam <est>.
triduom hoc saltem, dum aliquo miles circumducitur,
sine me habere: siquidem habebo, tibi quoque etiam proderit;
si auferes [puerum], a milite omnis [tum] mihi spes animam efflauerit.
#DIN# Factum cupio, nam nefacere si uelim, non est locus;
nunc puero utere et procura, quando quor cures habes.
#PH# Multum amo te ob istam rem mecastor. ubi domi metues malum,
fugito huc ad me: saltem amicus mi esto † manubinarius.
D. Bene uale, Phronesium. #PH# <An non et>iam tuom oculum uocas?
#DIN# id quoque interim † futatim nomen commemorabitur.
numquid uis? #PH# Fac ualeas. D. Operae ubi mi erit, ad te uenero.—
#PHRON# ille quidem hinc abiit, abscessit. dicere hic quiduis licet.
uerum est uerbum quod memoratur: ubi amici ibidem <sunt> opes.
propter hunc spes etiamst hodie † tantum iri militem;
quem ego ecastor mage amo quam me, dum id quod cupio inde aufero.
quae cum multum abstulimus, hau multum <eius> apparet quod datum est:
ita sunt gloriae meretricum. Astaphium aha tace. Phron. quid est, obsecro?
A. <Pater> adest pueri. #PH# Sine eumpse adire huc. sine, si is est modo.
A. <Ipsus est>. #PH# Sine eumpse adire, ut cupit, ad me. A. Rectam tenet.
#PHRON# ne istum ecastor hodie aspiciam confectum fallaciis.

V.I
Stratophanes Ego minam auri fero supplicium † damnis ad amicam meam:
ut illud acceptum sit, prius quod perdidi, hoc addam insuper.
sed quid uideo? eram atque ancillam ante aedis. adeundae haec mihi.
quid hic uos agitis? #PH# Ne me appella <quaeso>. #S# <Aha> nimium saeuiter.
#PH# potine ut mihi molestus ne sis? St. Ecquid, Astaphium, litiumst?
A. Merito ecastor tibi succenset. #PH# Egon, atque isti etiam parum
male uolo. #STRAT# Ego, mea uoluptas, si quid peccaui prius,
supplicium ad te hanc minam fero auri. si minus credis, respice.
#PHRON# Manus uetat prius quam penes sese habeat quicquam credere.
puero opust cibo, opus est matri autem, <opus est> quae puerum lauit,
opus nutrici, lact ut habeat, ueteris uini largiter
ut dies noctesque potet, opust ligno, opust carbonibus,
fasciis opus est, puluinis, cunis, incunabulis,
oleo <opust>, opus est farina, porro opus est totum diem:
numquam hoc uno die efficiatur opus, quin opus semper siet;
non enim possunt militares pueri † etauio exducier.
#STRAT# Respice ergo, accipe hoc, qui istuc efficias opus.
#PHRON# Cedo, quamquam parum est. #STRAT# Addam etiam unam minam istuc post. Phron. Parumst.
#STRAT# Tuo arbitratu quod iubebis dabitur. da nunc sauium.
#PH# Mitte me, inquam, odiosu's. St. Nil fit, non amor, teritur dies.
plus decem pondo † moris pauxillisper perdidi.
#PHRON# Accipe hoc atque auferto intro. Strabax V.I mea amicast gentium?
neque ruri neque hic operis quicquam facio, corrumpor situ,
ita miser cubando in lecto hic expectando obdurui.
sed eccam uideo. heus amica, quid agis? [mille]. Strat.quis illic <est> homo?
#PHRON# Quem ego ecastor mage amo quam te. * #STRAT# Quam me? quo modo?
#PHRON# hoc modo, ut molestus ne sis. #STRAT# Iam<ne> abis, postquam aurum habes?
#PHRON# Condidi intro quod dedisti. #STRAB# Ades, amica, te adloquor.
#PHRON# At ego ad te ibam, mea delicia. #STRAB# Hercle uero serio,
quamquam ego tibi uideor stultus, gaudere aliqui me uolo;
nam quamquam tu es bella, malo tuo, nisi ego aliqui gaudeo.
#PH# Vin te amplectar, sauium dem? #STRAB# quiduis face <qui> gaudeam.
#STRAT# Meosne ante oculos ego illam patiar alios amplexarier?
mortuom hercle me hodie satiust. apstine hoc, mulier, manum,
nisi si te mea manu † ui in machaera et hunc uis mori.
#PHRON# nil halapari satiust, miles, si te amari postulas;
auro, hau ferro deterrere potes, <hunc> ne amem, Stratophanes.
Strat.qui, malum, bella aut faceta es, quae ames hominem isti modi?
#PH# Venitne in mentem tibi quod uerbum in cauea dixit histrio:
omnes homines ad suom quaestum callent et fastidiunt.
#STRAT# huncine hominem te amplexari tam horridum ac tam squalidum?
#PH# Quamquam hic squalet, quam<quam> hic horret, scitus <et> bellust mihi.
#STRAT# dedin ego aurum—Phron. Mihi? dedisti filio cibaria.
nunc, si hanc tecum esse speras, alia opust auri mina.
Strab. Malam rem is et magnam magno opere, serua tibi uiaticum.
#STRAT# quid isti debes? Phron. Tria. #STRAT# Quae tria nam? Phron. Vnguenta, noctem, sauium.
#STRAT# par pari respondet. uerum nunc saltem, <et>si <istunc> amas,
dan tu mihi de tuis deliciis † sum quicquid pauxillulum?
#PHRON# quid id, amabo, est quod dem? dic tum super feri†
†capas dicit auaui consultam istuc mihi homo†
caue faxis uolnus tibi iam cui sunt dentes ferrei.
Strab. Volgo ad se omnis intromittit. #STRAT# Abstine istac tu manum.
Strab. Iam hercle cum magno <malo> tu uapula uir strenuos.
#STRAT# dedi ego huic aurum. #STRAB# at ego argentum. #STRAT# †eat apale puram.
Strab. At ego oues et lanam, et alia multa quae poscet dabo.
meliust te minis certare mecum quam minaciis.
#PHRON# lepidu's ecastor mortalis, mi Strabax, perge obsecro.
#AST# stultus atque insanus damnis certant: nos saluae sumus.
#STRAT# Age prior prompta aliquid. #STRAB# Immo tu prior perde et peri.
#STRAT# Em tibi talentum argenti. †Philippices est, tene tibi.
#PHRON# Tanto melior, noster esto—sed de uostro uiuito.
#STRAT# ubi est quod tu das? solue zonam, prouocator. quid times?
Strab. Tu peregrinu's, hic <ego> habito: non cum zona ego ambulo:
pecua ad hanc collo in crumina ego obligata defero.
quid dedi! ut discinxi hominem. #STRAB# Immo ego uero, qui dedi.
#PHRON# i intro, amabo, i, tu eris mecum; <tum> tu eris mecum quidem.
#STRAT# quid tu? quid ais? cum hocin <eris>? ego <ero> posterior, <qui> dedi?
#PHRON# Tu dedisti iam, <hic> daturust: ictuc habeo, hoc expeto.
uerum utrique mos geratur amborum ex sententia.
#STRAT# Fiat. ut rem gnatam uideo, hoc accipiundumst quod datur.
Strab. Meum quidem te lectum certe occupare non sinam.
#PHRON# lepide ecastor aucupaui atque ex mea sententia,
meamque ut rem uideo bene gestam, uostram rursum bene geram:
†romabo si quis animatust facere, faciat ut sciam.
Veneris causa adplaudite: eius haec in tutelast fabula.
spectatores, bene ualete, plaudite atque exurgite.

UIDULARIA

PROLOGUS

* hanc rem ụẹṭẹrẹ nomine
* g * ẹṣṭịṭịṭ
p̣oṭẹnṭịaṃ ịnịmị<co>ṛuṃ ṣ··ṭịsịṭịọ
laudatụṣ ịa··s * gṛạ<ti>as
··ịus sc̣ * g * f̣ * ṇṛọ
Sc<h>ẹdịa * ụọ * g<r>ae····c *
<p>oeta ha<nc> noster f<ecit> V.Idularia>m.
ịsqu··ṭ·ṛ·ọ···cịụṇṭṃ ẹgọ fạ<x>o s<cibi>ṭịs.
p̣ṛịus nosciṭẹ <alia: sane> sc̣ịṭis, ịpsụṣ <e>ṣ<t>;
crẹḍo argumẹntum ụellẹ uọṣ <pern>ọs<cer>ẹ;
ịṇṭ<elle>g<etis poti>ụṣ q<uid a>g̣<an>ṭ q̣<ua>ṇd<o a>gent.
ạ * uoṣ ịṇ loco mọnitum··p̣ẹṭro
ḍị····q̣ * ṣ·c̣ọṃṃọdiụ···ṭaṣ·
ịnạ * ḅ ṃẹạṃ
magis qu * ạḅẹọ····ọṛtis nụnciaṃ
uọs ill * ẹ··ṇọx̣ p̣ṛọ ḥọc̣ *
* ṣ··ṣ·ụṣ *
Hominem, semel quem usurpauit seruitus
* * *

<NICODEMVS adulescens GORGINES senex>

#NIC# eiusdem Bacchae fecerunt nostram nauem Pentheum.	b
inopiam, luctum, maerorem, paupertatem, algum, famem.
Gorg. Paupera haec res est.
haec myrtus Veneris est.

<DINIA senex NICODEMVS adulescens>
ẹsṭ quo * ṇẹq·····ụṣ c̣ẹṇsẹọ
#NIC# quid ais? lic̣ẹṭ<ne? Din. M>ạx̣uṃ<e, si>quid esṭ ọp̣us.
sẹd quiḍ ẹṣṭ negoṭị? Nic. Te ego aụḍị<ui di>cere,
operarium te uẹllẹ ru<s condu>c̣<ere>.
#DIN# Ṛẹ<ct>ẹ audiuisti. Nic. quid uis ọp̣ẹṛịṣ <fie>ṛị?
#DIN# Qu<id t>u istuc cuṛạs? ạṇ ṃịḥị ṭụṭor ạḍḍịṭụ'ṣ?
#NIC# dare possum, opinor, sạṭis bonum ọp̣erarium.
#DIN# Ẹst tibi in mercedẹ seruus qụẹm dẹs quisp̣ịạ<m>?
#NIC# inopia seruum ị··ẹ······o me loc *
#DIN# quid? ṭu ḷọc̣ạs ṭẹ? nọ<n, ut opinor, serio,>
nam ẹquidẹm ṭe m<ercennarium haud esse arb>ịtror.
#NIC# non sum, siquidem tu n<on uis mercedem dare,>
uerum, si pretium das, du<ces te>cum sịṃul.
#DIN# laboriosa, adulescens, uịṭa est rustịc̣ạ.
#NIC# Vrbana egestas edepol aliquanto magis.
#DIN# Talis iactanḍịs tuae sunt consuetae manus.
#NIC# At qualịs exercendas nunc intellego.
#DIN# Mollitia urbana atque umbra corpus candidumst.
#NIC# sol est ad eam rem pictor: ạtrum fecẹrit.
#DIN# heus tu, a me<is> iḷlịc̣ ẹṣṭụṛ <satis duru>ṣ c̣<ibus>.
#NIC# Misero male esṣe <fuerit> con<senta>nẹ<um>.
quod ạbs ṭẹ···c̣ p̣··ṭ quạẹsṣo ut ṃ<ih>ị ịmpertiạṣ.
sị ṭịḅị p̣ụḍịc̣ọ <homine> est opus ẹṭ non malo,
qui fidei plenior sịṭ quam sẹrui ṭuị
cibique minimi maxumaque indusṭṛịạ,
mịṇịṃẹ mendace, em me licet conducere.
#DIN# non edepol equidem credo, mercennarium
te esse. <Nic. An> non credịs? nọṇ ···· <c>onḍu<ci> arbit<ror>
ṇ * st ḍicat simul
* op̣eraṛịum
ịạṃ * uṇḍẹ conducam mihi
ṃultum labor<et, p>ạullum mereat, paullum ẹḍị<t>.
#NIC# Minus operis nihilo faciam quam qui plurumum,
nec mihi nisi unum prandium quicquam duis,
praeter mercedem. Din. quid merendam? Nic. Ne duis,
neque cenam. Din. Non cenabis? Nic. Immo ibo domum.
#DIN# ubi habitas? Nic. Hic apud piscatorem Gorginem.
#DIN# Vicinus igitur es mihi, ut tu pṛaedicas.

<GORGINES CACISTVS ASPASIVS>

Gorg. animum aduortite ambo sultis. uidulum hic apponite;
ego seruabo, quasi sequestro detis; neutri reddibo,
donicum res iudicata erit haec.
Asp. Haud fugio sequestrum
(Cac.) ibo ẹṭ qụạẹṛạṃ, si qụẹm possim sọc̣ịọrụṃ ṇaṇc̣ịscier
seu quem norim, qui aduocatus adsit. iam hunc noui locum.
hicine uos habiṭạtis? Gorg. Hisc in aẹḍịbus: huc adḍucito.
at ego uidulum intro condam in arcam atque occludam probe.
tu si quem uis inuenire tibi p̣ạṭṛọnum, quaeṛịṭa;
perfidiose numquam quicquam hic agere decreṭụ<m>st mihi.—
Cac. Quṛ, ṃạlum, patronụṃ q̣ụạẹrạṃ, postquam litem perdidi?
ne <ego> hoṃọ ṃịṣer e<t scelestus dudum at>que iṇf̣eḷịx f̣uị,
ụịdulum q<ui> ụḅị ụ<id>i, non mẹ circ̣ụmspexị centiens;
ụẹrbero illic inter mụ<rtos> latuit, ịnsidias dedit.
tam scio quam med hịc̣ stare: captam p̣ṛạẹdạṃ p̣ẹṛḍidị,
nisi quid ego mei simile aliquid contra consilium p̣ạṛọ.
hic astabo atque obseruabo, si quem amicum conspicẹṛ.

DINIA NICODEMVS CACISTVS
#DIN# ne tu edepol hodie miserias multas tuas
mihi narrauisti, eoque ab opere maxume
te abire iussi, quia me miserebat tui.
Cac. Illic est adulescens, quẹm ṭẹmpẹ<st>as ịmṃịṇ *
··f̣ịc̣···ṭ·ṣ ạṭque ạṛg̣··ẹṇ··m * ṛọṃ *
et iam ego audiui ḍ··ṃ ṛ * ṃ ṃụṭ *
in opus ut seṣẹ c̣ọḷlọc̣auit quaṃ <cit>o;
<po>l haụṭ cessauịṭ, postquạṃ t<erra>ṃ ạṭṭịgị<t>.
mirum ẹṣt ṣị ạ····· ṭụạm ụ·····ṣqua *
ṇọṣụos parenṭị···ḍạṛẹ p̣ọssu * tuṣ fụ *
ṛem mihi ṇạ<rrauit;> ẹḍe<po>lị ṣịṃuḷ *
puerị··ṣ ḥi * ịṣp̣ * gis
egentiorem * ṃịṇẹṇ···ṃ nẹṃiṇẹṃ
neque essẹ c̣ṛed<o neque fuisse> ṇeque f<o>rẹ.
#DIN# Caue tu istuc dixis. immo etiam argenti minam,
quam med orauisti ut darem tibi faenore,
iam ego adferam ad te. faenus mihi nullum duis.
#NIC# di tibi illum faxint filium saluum tuum,
qum mihi qui uiuam copiam inopi facịṣ.
sed quin accedat faenus, id non postulo.
#DIN# defaenerare hominem egentem hau decet.
quam ad redditurum ṭe ṃịhi dices diem,
caue dẹmụṭạssiṣ. Nic. Vsque ḍọnec soluẹro,
Cac. Ibi ut piscabar, fuscina ici uidulum.
Nescio qui seruos e myrteta prosilit.
Quid multa uerba? plurimum luctauimus.
Nunc apud sequestrum uidulum posiuimus.
Ópposita est calcendix. Nic. At ego signi dicam quid siet.
A. Iuben hunc insui in culleo
atque in altum deportari, suis ut annonam bonam
piscibus <concinnet>? B. Malo hunc adligari ad horiam,
ut semper piscetur, etsi sit tempestas maxima.
Signum recte comparebat; huius contendi anulum.
Malim moriri meos quam mendicarier:
boni miserantur illum, hunc inrident mali.
Nunc seruos argentum a patre expalpabitur.
(Nic.) immo id quod haec nostra est patria et quod hic meus pater,
illic autem Soterinis est pater.
Nam audiui feminam ego leonem semel parire – ⏑ –
V.I quamque pedem uiderat, subfurabatur omnis.
Sed leno egreditur foras;
hinc ex occulto sermonem eius sublegam.

ACHARISTIO

quam ego tanta pauperaui per dolum pecunia.

panem et polentam, uinum murrinam.	.

ADDICTVS

opus facere nimio quam dormire mauolo:
ueternum metuo.

AGROECVS

quasi lupus ab armis ualeo, clunes infractos gero.

ARTEMO

nunc mihi licet quiduis loqui, nemo hic adest superstes.

* <mu>lionum nauteam fecisset *	.

rauim	.

ASTRABA

Adul. Sequere adsecue, Polybadisce, meam spem cupio consequi.	Ast..
Pol. Sequor hercle equidem, nam libenter meam speratam consequor.

axitiosae annonam caram e uili concinnant uiris	.

quasi tolleno aut pilum graecum reciprocas plana uia.	.

–́ ⏑ terebratus multum sit et subscudes addite.	.

apludam	.

terebra tu quidem pertundis.	.

dare pedibus protinam sese ab his regionibus.	.

BACARIA

quis est mortalis <aut fuit> tanta fortuna affectus
umquam quam ego nunc sum, cuius haec uentri portatur pompa?
uenit nunc qui mihi in mari acipenser latuit antehac,
cuius ego latus in latebras reddam meis dentibus et mandibulis.

BOEOTIA

ut illum di perdant, primus qui horas repperit
quique adeo primus statuit hic solarium;
qui mihi comminuit misero articulatim diem.
nam <unum> me puero uenter erat solarium,
multo omnium istorum optimum et uerissimum.
ubi is te monebat, esses, nisi cum nil erat;
nunc etiam quom est non estur, nisi Soli libet.
itaque adeo iam oppletum oppidum est solariis:
maior pars populi aridi reptant fame.

ubi primum accensus clamarat meridiem.	.

CAECVS uel PRAEDONES

nil quicquam factum nisi fabre nec quicquam positum sine loco,
auro ebore argento, purpura, picturis, spoliis *
tum statuis *

neque eam inuito a me umquam abduces.	.

spectaui ludos magnifice <confectos> atque opulenter.	.

⏑ –́ ⏑ – plure altero tanto quanto eius fundust uelim.	.
ita sunt praedones: prorsum parcunt nemini.	.

in peregre?	.

    uelim te arbitrari factum.	.
sedulum est. summouentur hostes, remouentur lapides.
⏑ –́ ⏑ si non strenue fatetur ubi sit aurum,	.
membra exsecemus serra.

nil feci secus quam me decet.	.

A.quis tu es qui ducis me? B. Mu. A. Perii hercle, Afer est.	.

CALCEOLVS

    molluscam nucem
super eius dixit impendere tegulas.

CARBONARIA

–́ ego pernam, sumen sueris, spetile, callum, glandia.

patibulum ferat per urbem, deinde adfigatur cruci.	.

secundum ipsam aram aurum abscondidi.

†CESISTIO

dis stribula aut de lumbo obscena uiscera.

COLAX

batiolam auream octo pondo habebam, accipere noluit.
Fro. Aur. Caes. ..H
qui data fide firmata fidentem fefellerint,	.
subdoli subsentatores, regi qui sunt proximi,
qui aliter regi dictis dicunt, aliter in animo habent.
Sch. Veron. Verg. A. .
    si me tu hodie inuitaueris,	.
numquam quicquam *

nexum	.
COMMORIENTES

saliam in puteum praecipes.

CONDALIVM

tam crepusculo fere ut amant. lampades accendite..


pro	.
CORNICVLA

quid cessamus ludos facere? circus noster eccum adest.	Corn..

qui regi latrocinatu's decem annos Demetrio.	.

pulchrum et luculentum hoc nobis hodie euenit proelium.	.

mihi Lauerna in furtis celebrassit manus.	.

qui amant ancillam meam Phedulium oculitus.	.

    em te obsecro,	.
Lýde, pilleum meum, mi sodalis, mea Salubritas.

face olant aedes arabice.	.
DYSCOLVS

–́ uirgo sum, nondum didici nupta uerba dicere.	Dysc..
FAENERATRIX

heus tu, in barbaria quod dixisse dicitur	Faen..
libertus suae patronae, id ego dico <tibi>:
'Libertas salue, uapula Papiria'.

quae ego populabo probe.	.
FRETVM

nunc illud est quod responsum Arreti ludis magnis dicitur:	Fret..
peribo si non fecero, si faxo uapulabo.
FRIVOLARIA

commodo dictitemus.	Friu..

is mi erat bilis, querquera, tussis, aqua intercus *	.

sequimini me hac sultis, legiones omnes Lauernae.	.

Úbi rorarii estis? Adsunt. V.I sunt accensi? Ecce <nos>.	.

agite nunc, subsidite omnes, quasi solent triarii.	.

naue agere oportet quod agas, non ductarier.	.

superaboque omnis argutando praeficas.	.

    tunc papillae primulum	.
sororiabant; illud uolui dicere,
fraterculabant. <quid> opus est uerbis?

agnina tene * <stre>bulis.	.

o amice ex multis mi une Cephalio.	.
FVGITIVI

A. †agerge, specta, uide uibices quantas. B. Iam inspexi. quid est?	Fugi..
GEMINI LENONES

dolet huic puello sese uenum ducier.	GemLen..
HORTVLVS

praeco ibi adsit, cum corona quique liceat ueneat.	Hort..
LIPARGVS

nil moror mihi fucum in alueo, apibus qui peredit cibum.	Lip..
NERVOLARIA

scobina ego illum actutum adrasi senem.	Neru..

prohibentque moenia alia. unde ego fungar mea?	.

ocissime nos liberi possimus fieri	.

producte prodigum esse amatorem addecet.	.

uinum sublestissimum	.

insanum ualde uterque deamat.	.

scrattae scrupedae strittiuillae sordidae	.
PAGO

honos sýncerasto periit, pernis, glandio.	Pag..
PARASITVS MEDICVS

in conspicillo adseruabam pallium obseruabam†	ParMed..

cum uirgis caseum radi potest.	.

addite lopadas echinos ostreas.	.

domi reliqui exoletam uirginem	.
PARASITVS PIGER

inde hic bene potus primulo crepusculo.	ParPig..

domum ire coepi tramite dextra uia.	.

ambo magna laude lauti, postremo ambo sumus non nauci.	.
PLOCINVS

nam coloratilem frontem habet, petilis habris	Ploc..
SATVRIO

catulinam carnem esitauisse	Sat..

retrahi nequitur quoquo progressa est semel.	.

male tibi euenisse uideo. glaber erat tamquam rien.	.

subcenturiatum require qui te delectet domi.	.
†SCEMATICVS

nam pater tuos numquam cum illa etiam limauit caput.	Scem..
SITELLITERGVS

A. Mulier est, uxorculauit. B. Ego noui, scio axitiosa	Sit..
quam sit

†fitea mihi insignitos pueros pariat postea	.
aut uarum aut ualgum aut compernem aut paetum aut brocchum filium.
TRIGEMINI

nisi fugissem in medium, credo, praemorsisset *	Tri..


Epeum fumificum, qui legioni nostrae habet coctum cibum.	inc..

quod uolt † densum; ciccum non interduo.	.

gannit odiosus omni totae familiae	.

licet uos abire curriculo.	.

iam tibi tuis meritis crassus corius redditust.	.
di bene uertant, tene cruminam. inerunt triginta minae.	.

nullam ego rem citiorem apud homines esse quam famam reor.	.

stultus est aduersum aetatem et capitis canitudinem.	.
conruspare tua consilia in pectore.	.
numnam mihi oculi caecultant? estne hic noster Hermio?	.

eiurauit militiam.	.

sic me subes cottidie quasi fiber salicem.	.

init te umquam febris?	.

neque muneralem legem neque lenoniam	.
rogata fuerit necne flocci aestimo.

perfidiose captus edepol neruo ceruices probat.	.

muriaticam autem uideo in uasis stagneis	.
naricam bonam et canutam et †taguma
†quinas fartas, conchas piscinarias.

non ego te noui, naualis scriba, columbar impudens?	.

nil deconciliare sibus nisi qui persibus sapis.	.

sacrum an profanum habeas, parui penditur.	.

uix super * e misero mihi ac *	.

* non est tibi * um. . . . nam qui * cus surculis * m. tum poli *	.
aut asulae *

ulcerosam, compeditam, subuerbustam, sordidam.	.

uenter sullus di * inillum ego me hodie * esa farte biberem *	.

mittebam uinum pulchrum murrinam.	.

quid est? hoc rugat pallium: amictus non sum commode.	.

exi tu, Daue, age sparge, mundum esse hoc uestibulum uolo.	.
Venus uentura est nostra, nolo hoc pulueret.

pellibus periculum portenditur.	.

Cilix, Lycisce, Sosio, Stiche, Parmeno,	.
exite et ferte fustes priuos in manu.

glirium examina.	.

quid murmurillas tecum et te discrucias?	.

leuior es quam tippûla.	.

nec machaeram audes dentes frendere†	.

inimicus esto, donicum ego reuenero.	.

⏑ si qua forte contio est, ubi eum hietare nondum	.
in mentem uenit

ego illi uenear.	.

uinum precamur, nam hic deus praesens adest.	.

cette patri meo.	.

haec praesepes mea est	.

neque ego ad mensam publicas res clamo neque leges crepo.	.

et ego te conculcabo ut sus catulos suos.	.

hunc sermonem institi.	.

properate prandium.	.

corpus tuum uirgis ulmeis inscribam.	.

paupera est haec mulier.	.

ipsa sibi auis mortem creat.	.

pro laruato te circumferam	.

castrum Poenorum.	.

dissipabo te tamquam folia farfari.	.

faciles oculos habet.	.

medicum habet patagus morbus aes.	.

qui talis est de gnatabus suis.	.

probus quidem antea iaculator eras.	.

linna cooperta est †textrino Gallia.	.

    si quid facturus es,	.
appende in umeris pallium
et perge ad <eam> quantum ualet
tuorum pedum pernicitas.

aeneis coculis mi excocta est omnis misericordia.	.

acieris	.

aequiter . . . asperiter	.

aerumnulas	.

butubatta	.

glos	.

herbam do	.

interluere mare	.

pullariam	.

scelerare	.

thocum	.

uesperna	.

custoditio	.

blandicella.
bellitudinem.
binominis.

ad exitam aetatem.
anginam uinariam.
adfabrum.
alimodi.
aeneolo.
aenulum.

addues.
aristophorum.

bitienses.
botulus.

fucilis.

dirigere.

coquitare.

reboo.

flocci pendo quid rerum geras.

cistellam mihi offers cum crepundiis.