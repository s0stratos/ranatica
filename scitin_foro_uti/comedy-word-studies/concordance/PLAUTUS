
[MENAECMĪ]

[PRŌLOGUS] salūtem prīmum iam ā prīncipiō propitiam
mihi (atque uōbīs) {spectātōrēs} nūntiō.
apportō _ uōbīs plautum linguā (nōn manū).
quaesō [ut benignīs accipiātis ~ auribus].
nunc argūmentum accipite (atque animum aduortite).
[quam poterō] in uerba cōnferam ~ paucissuma.
atque hoc poētae faciunt _ in cōmoediīs.
omnīs rēs [gestās esse _ atēnīs] autumant
[quō illud uōbīs graecum uideātur _ magis].
ego nusquam dicam [nisī [ubī [factum] dīcitur]].
atque adeō hoc argūmentum graecissat (tamen
nōn atticissat) (uērum sicilicissitat).
huic argūmentō antelogium hoc fuit.
nunc argūmentum uōbīs [dēmēnsum] dabō
_ (nōn modiō) (neque trimodiō) (uērum ipsō horreō).
tantum [ad nārrandum _ argūmentum] adest _ benignitās.
mercator quīdam <fuit> surācūsīs senex.
eī <sunt> nātī _ fīliī geminī duō
$ita$ fōrma similī puerī [ut māter sua
nōn [internōsse] posset [quae mammam dabat]
(neque adeō māter ipsa [quae illōs pepererat])]
[ut quidem ille dīxit _ mihi [quī puerōs uīderat]].
ego illōs :::: nōn uīdī [nē quis uostrum cēnseat].
[postquam iam puerī septuennēs sunt] pater
onerāuit _ nāuem magnam multīs mercibus.
*impōnit geminum alterum* in nāuem pater
(*tarentum āuēxit* sēcum ad mercātum simul)
(*illum relīquit alterum* apud mātrem domī).
tarentī lūdī forte erant [cum illuc uenit].
mortālēs multī [ut ad lūdōs] conuēnerant.
puer aberrāuit _ inter hominēs ā patre.
epidamniēnsis quīdam ibī mercator fuit.
is puerum tollit (āuehitque epidamnium).
pater eius autem [postquam puerum perdidit]
animum dēspondit (eaque is aegritūdine
paucīs diēbus post Tarentī ēmortuost).
[postquam suracūsās dē ea rē rediit nūntius
ad auom puerōrum [puerum surruptum alterum
patremque puerī Tarentī esse ēmortuom]]
*immūtat* nōmen auos huic geminō alterī.
ita illum dīlēxit [quī subruptust] ~ alterum.
illius nōmen indit _ illī [quī domī est]
menaecmō [idem [quod alterī nōmen fuit]].
et ipsus eōdem est auos uocātus nōmine
(proptereā illius nōmen meminī facilius,
quia illum clāmōre uīdī flāgitārier).
nē mox errētis, iam nunc praedicō prius:
idem est ambōbus nōmen geminīs frātribus.
nunc in Epidamnum pedibus redeundum est mihi,
ut hanc rem uōbīs examussim disputem.
sī quis quid uestrum Epidamnum cūrārī sibi
uelit, audācter imperātō et dīcitō,
sed ita ut det unde cūrārī id possit sibī.
nam nisī quī argentum dederit, nūgās ēgerit.
quī dederit, magis maiōrēs nūgās ēgerit.
uērum illuc redeō unde abiī, atque unō astō in locō.
Epidamniēnsis ille, quem dūdum dīxeram,
geminum illum puerum quī surrupuit alterum,
eī līberōrum, nisī dīuitiae, nil erat:
adoptat illum puerum surruptīcium
sibī fīlium eīque uxōrem dōtātam dedit,
eumque hērēdem fēcit, quom ipse obiit diem.
nam rūs ut ībat forte, ut multum plūerat,
ingressus fluuium rapidum ab urbe haud longulē,
rapidus raptōrī puerī subdūxit pedes
abstrāxitque hominem in maximam malam crucem.
illī dīuitiae ēuēnērunt maximae.
is illic habitat geminus surruptīcius.
nunc ille geminus, quī surācūsīs habet,
hodiē in Epidamnum ueniet cum seruō suō
hunc quaeritātum geminum germānum suom.
haec urbs epidamnus est [dum haec agitur fābula]
[quandō alia agētur] aliud fīet ~ oppidum.
sicut familiae quoque solent mūtārier:
modō †nī caditat lēnō, modō adulēscēns, modō senex,
pauper, mendīcus, rex, parasitus, hariolus
* * *

[PĒNICULUS] iuuentūs nōmen fēcit _ pēniculō mihi
$ideō$ [quia mēnsam [quandō edō] dētergeō].
hominēs [*captīuōs* quī catēnīs uinciunt]
(et quī fugitīuīs seruīs indunt _ compedēs)
nimis stultē faciunt _ mea quidem sententia.
nam [*hominī miserō* sī ad malum accēdit _ malum]
maior lubīdō est [fugere (et facere _ nēquiter)].
nam sē ex catēnīs eximunt _ aliquō modō.
tum compedītī anum līmā praeterunt
(aut lapide excutiunt _ clāuom). nūgae sunt _ eae.
[quem tū [adseruāre rēctē] [nē aufugiat] uolēs]
[ēscā (atque pōtiōne) uincīrī] decet.
apud mēnsam plēnam hominī rōstrum dēligēs.
[dum tū illī [quod edit] (et [quod pōtet]) praebeās
_ suō arbitrātū adfatim cottīdiē]
numquam {edepol} fugiet [tam etsī capital fecerit].
facile adseruābis [dum eō uinclō uinciēs].
ita istaec nimis lenta uincla sunt ~ ēscāria.
[quam magis extendās] $tantō$ adstringunt ~ artius.
nam ego ad menaecmum hunc eō [quō iam diū
sum iūdicātus]. ultrō eō [ut mē uinciat].
nam illic homō hominēs nōn alit (uērum ēducat
(recreatque)). nūllus melius medicīnam facit.
ita est adulēscēns. ipsus ēscae maxumae
ceriālīs cēnās dat. ita mēnsās exstruit.
tantās struīcēs concinnat ~ patināriās.
standumst _ in lectō [sī quid dē summō petās].
sed mī interuāllum iam hōs diēs multōs fuit.
domī domītus sum _ usque cum cārīs meīs.
nam (neque edō) (neque emō) [nisī quod <est> cārissumum].
id quoque iam [cārī [quī īnstruontur] dēserunt].
nunc ad eum inuīsō. sed aperītur _ ōstium.
menaecmum eccum ipsum uideō. progredītur _ forās.

[MENAECMUS] [nī mala (nī stulta) siēs (nī indomita (imposque animī))]
[quod [uirō esse odiō] uideās] tūte tibi :::: odiō habeās.
[*praeterhāc* sī mihi tāle post hunc diem
faxis] faxō [foris uidua uīsās _ patrem].
nam [quotiēns [forās īre] uolō] mē retinēs (reuocās) (rogitās
[quō ego eam] ([quam rem agam]) ([quid negōtī geram])
([quid petam]) ([quid feram]) ([quid foris ēgerim])).
portitōrem domum dūxī. ita omnem mihi
rem <necesse> ēloquī est [quidquid egī (atque agō)].
nimium ego tē :::: habuī [delicatam]. nunc adeō [ut factūrus] dicam.
quandō ego tibi ancillās, penum,
lānam, aurum, uestem, purpuram
bene praebeō nec quicquam egēs,
malō cauēbis sī sapis,
uirum obseruāre dēsinēs.
atque adeō, nē mē nēquīquam seruēs, ob eam industriam
hodiē dūcam scortum ad cēnam atque aliquō condīcam forās.
[PĒNICULUS] Illic homō sē uxōrī simulat male loquī, loquitur mihi.
nam sī foris cēnat, profectō mē, haud uxōrem, ulcīscitur.
[MENAECMUS] Euax, iūrgiō hercle tandem uxōrem abēgī ab iānuā.
ubī sunt amātōrēs marītī. dōna quid cessant mihi
cōnferre omnēs congrātulantēs, quia pugnāuī fortiter.
hanc modō uxōrī intus pallam surrupuī, ad scortum ferō.
sīc hoc decet, darī facētē uerba cūstōdī catae.
hoc facinus pulcrumst, hoc probumst, hoc lepidumst, hoc factumst fabrē:
meō malō ā mala abstulī hoc, ad damnum dēferētur.
āuortī praedam ab hostibus nostrum salūte socium.
[PĒNICULUS] Heus adulēscēns, ecqua in istāc pars inest praeda mihi.
[MENAECMUS] periī. in īnsidiās dēuēnī. [PĒNICULUS] Immō in praesidium, nē time.
#M# quis homō est. [PĒNICULUS] ego sum. #M# ō mea Commodītas, ō mea Opportunitas,
saluē. [PĒNICULUS] saluē. #M# quid agis. [PĒNICULUS] Teneō dexterā genium meum.
[MENAECMUS] nōn potuistī [magis per tempus mī aduenīre [quam aduenis]].
[PĒNICULUS] ita ego :::: soleō. commoditātis omnis articulōs sciō.
[MENAECMUS] uīn tū [facinus lūculentum īnspicere]. [PĒNICULUS] quis id :::: coxit ~ coquos.
iam sciam, sī quid titubātumst, ubī reliquiās uīderō.
[MENAECMUS] dīc mī. ēn umquam tū uīdistī tabulam pictam in pariete
[ubī aquila catameitum raperet] (aut [ubī uenus adōneum]).
[PĒNICULUS] saepe. sed quid istae pictūrae ad mē attinent. [MENAECMUS] age mē aspice.
ecquid adsimulō _ similiter. [PĒNICULUS] quis istest ōrnātus tuos.
[MENAECMUS] dīc [hominem lepidissimum esse] mē. [PĒNICULUS] ubi essūrī sumus.
[MENAECMUS] dīc modo hoc [quod ego tē iubeō]. [PĒNICULUS] dicō. homō lepidissime.
[MENAECMUS] ecquid audēs [dē tuō istuc addere]. [PĒNICULUS] atque hilarissime.
[MENAECMUS] perge _ porrō. [PĒNICULUS] nōn pergō {hercle} [nisī sciō [quā grātiā]].
lītigium tibi est _ cum uxōre. eō mī abs tē caueō _ cautius.
[MENAECMUS] clam uxōremst [ubī pulcrē habeāmus (atque hunc combūrāmus ~ diem)].
[PĒNICULUS] age sānē igitur [quandō aequom ōrās] quam mox incendō _ rogum.
diēs quidem iam ad umbilīcum <est> dīmidiātus mortuos.
[MENAECMUS] te morāre [*mihi* quom obloquere]. [PĒNICULUS] oculum ecfoditō per solum
mihi {menaecme} [sī ūllum uerbum faxō [nisī quod iusseris]].
[MENAECMUS] concēde hūc ā foribus. [PĒNICULUS] Fiat. [MENAECMUS] Etiam concēde hūc. [PĒNICULUS] Licet.
[MENAECMUS] Etiam nunc concēde audācter ab leōnīnō cauō.
[PĒNICULUS] eu edepol nē tū, ut ego opinor, essēs agitātor probus.
[MENAECMUS] quīdum. [PĒNICULUS] [nē tē uxor sequātur] respectās _ identidem.
[MENAECMUS] sed quid ais. [PĒNICULUS] Egone. $id$ enim [quod tū uīs] $id$ aiō (atque $id$ negō).
[MENAECMUS] ecquid tū dē odōre possīs, sī quid forte olfēceris,
facere coniectūram * . *
(Pen.) * captum sit collēgium.
[MENAECMUS] agedum odōrāre $hanc$ [quam ego habeō] pallam. quid olet. apstinēs.
[PĒNICULUS] summum olfactāre <oportet> ~ uestīmentum muliebre.
nam ex istōc locō spurcātur nāsum odōre † inlucidō.
[MENAECMUS] olfactā _ igitur hinc {pēnicule}. *lepide* ut fastīdīs. [PĒNICULUS] Decet.
[MENAECMUS] quid igitur. quid olet. respondē. [PĒNICULUS] fūrtum (scortum) (prandium).
tibi fuant
ēlocūtus, nam
nunc ad amīcam dēferētur hanc meretrīcem erōtium.
mihi, tibi atque illī iubēbō iam adparārī prandium. [PĒNICULUS] eu.
[MENAECMUS] Inde usque ad diurnam stēllam crāstinam pōtābimus. [PĒNICULUS] Eu,
expedīte fābulātuss. iam forēs feriō. [MENAECMUS] ferī.
uel manē etiam. [PĒNICULUS] Mille passum commorātuss cantarum.
[MENAECMUS] placidē pultā. [PĒNICULUS] metuis {crēdō} [nē forēs samiae sient].
[MENAECMUS] manē manē obsecrō hercle: eapse eccam exit. oh, sōlem uidēs
satin ut occaecātust prae huius corporis candōribus.

[ERŌTIUM] {anime mī} {menaecme} saluē. [PĒNICULUS] quid ego. [ERŌTIUM] extrā numerum es _ mihi.
[PĒNICULUS] idem istuc [aliīs adscrīptīuīs fierī _ ad legiōnem] solet.
[MENAECMUS] ego istic mihi hodiē adparārī <iussī> apud tē proelium.
[ERŌTIUM] hodiē id fīet. [MENAECMUS] in eō uterque proeliō pōtābimus.
uter ibī melior bellātor erit inuentus cantarō,
† tuest legiō adiudicatō, cum utrō hanc noctem siēs.
ut ego uxōrem, mea uoluptās, ubī tē aspiciō, odī male.
[ERŌTIUM] Interim nequīs [quīn eius aliquid indūtus siēs].
quid hoc est. [MENAECMUS] Induuiae tuae atque uxōris exuuiae, rosa.
[ERŌTIUM] Superās facile, ut superior sīs mihi quam quisquam quī impetrant.
[PĒNICULUS] meretrīx tantisper blandītur, dum illud quod rapiat uidet.
nam [sī amābās] iam oportēbat nāsum abreptum mordicus.
[MENAECMUS] *sustinē* hoc {pēnicule}. [exuuiās facere [quās uōuī]] uolō.
[PĒNICULUS] cedo. sed {obsecrō} {hercle} *saltā* sīc cum pallā posteā.
[MENAECMUS] ego :::: saltābō. sānus {hercle} nōn es. [PĒNICULUS] egone (an tū) magis.
[sī nōn saltās] exue igitur. [MENAECMUS] nimiō ego hanc :::: perīculō
surrupuī _ hodiē. meō quidem animō ab hippolutā subcingulum
herculēs haud aequē magnō umquam abstulit ~ perīculō.
*cape* tibi hanc [quandō una uīuis meīs mōrigera mōribus].
[ERŌTIUM] hōc animō <decet> animātōs esse amātōrēs probōs.
[PĒNICULUS] quī quidem ad mendīcitātem sē <properent> dētrūdere.
[MENAECMUS] *quattuor minīs* ego :::: emī _ istanc annō uxōrī meae.
[PĒNICULUS] quattuor minae periērunt _ plānē [ut ratiō redditur].
[MENAECMUS] scīn [quid uolō _ ego tē :::: [accūrāre]]. [ERŌTIUM] Sciō, cūrābō quae uolēs.
[MENAECMUS] *iube* igitur [tribus nōbīs apud tē prandium accūrārier]
atque aliquid scītāmentōrum dē forō opsōnārier,
glandiōnidam suillam, lāridum pernōnidam,
aut sincipitāmenta porcīna aut aliquid ad eum modum,
madida quae mī adposita in mēnsa mīluīnam suggerant.
atque āctūtum. [ERŌTIUM] licet {ecastor}. [MENAECMUS] nōs prōdīmus _ ad forum.
iam hic nōs :::: erimus. [dum coquētur] interim pōtābimus.
[ERŌTIUM] [quandō uīs] uenī. parāta rēs erit. [MENAECMUS] *properā* modo.
*sequere* :::: tū. [PĒNICULUS] ego {hercle} uērō tē :::: (et seruābō) (et tē sequar)
(neque hodiē [ut tē perdam] meream _ deōrum dīuitiās mihi).
[ERŌTIUM] *ēuocāte* intus culindrum mihi coquom āctūtum forās.
sportulam cape (atque argentum). eccōs trīs nummōs habēs.
[CULINDRUS] habeō. [ERŌTIUM] abī (atque obsōnium adfer). tribus <uide> quod <sit> satis
(neque dēfīat) (neque supersit). [CULINDRUS] cuius modī hī hominēs erunt.
[ERŌTIUM] ego (et menaecmus) (et parasitus eius). [CULINDRUS] iam istī <sunt> decem.
nam parasitus octō hominum mūnus facile fungitur.
[ERŌTIUM] ēlocūta sum _ conuīuās. cēterum cūrā. [CULINDRUS] licet.
cocta sunt. iube [īre [accubitum]]. [ERŌTIUM] *redī* citō. [CULINDRUS] iam ego hic :::: erō.

[MŪTĀTIŌ FIT]

[MENAECMUS] uoluptās nūllast nāuitīs {messeniō}
$maior$ _ meō animō [quam [quom ex altō procul
terram cōnspiciunt]]. [MESSENIŌ] maior {nōn dicam dolō}
sī adueniēns terram uideās quae fuerit tua.
sed {quaesō} quam ob rem nunc epidamnum uenīmus.
an quasī mare omnīs circumīmus īnsulās.
[MENAECMUS] frātrem quaesītum ~ geminum germānum meum.
[MESSENIŌ] nam quid modī futūrum est [illum quaerere].
hic annus sextust [postquam eī reī operam damus].
Histrōs, Hispanōs, Massiliēnsis, Hiluriōs,
mare superum omne Graeciamque exōticam
ōrāsque Italicās omnis, quā adgreditur mare,
sumus circumuectī. sī acum, crēdō, quaererēs,
acum inuēnissēs, sī appārēret, iam diū.
hominem inter uīuōs quaeritāmus mortuom.
nam inuēnissēmus iam diū, sī uīueret.
[MENAECMUS] Ergō istuc quaerō certum quī faciat mihi,
quī sēsē dīcat scīre eum esse ēmortuom:
operam praetereā numquam sūmam quaerere.
uērum aliter uīuos numquam dēsistam exsequī.
ego illum sciō quam cordī sit cārus meō.
[MESSENIŌ] In scirpō nōdum quaeris. quīn nōs hinc domum
redīmus, nisī sī historiam scrīptūrī sumus.
[MENAECMUS] Dictum facessās, datum edis, caueās malō.
molestus nē sīs, nōn tuō hoc fīet modō. [MESSENIŌ] Em
illoc enim uerbō esse mē seruom sciō.
nōn potuit paucīs plūra plānē prōloquī.
uērum tamen nequeō continērī quīn loquar.
audīn, menaecme. quom īnspiciō marsuppium,
uiāticātī hercle admodum aestīuē sumus.
nē tū hercle, opinor, nisī domum reuorteris,
ubī nihil habēbis, geminum dum quaerēs, gemēs.
nam ita est haec hominum nātiō: in epidamnieis
uoluptāriī atque pōtātōrēs maxumī.
tum sūcopantae et palpātōrēs plūrumī
in urbe hāc habitant. tum meretrīcēs mulierēs
nusquam perhibentur blandiōrēs gentium.
proptereā huic urbī nōmen Epidamnō inditumst,
quia nēmō fermē hūc sine damnō dēuortitur.
[MENAECMUS] ego istuc :::: cauēbō. *cedodum* hūc mihi marsuppium.
[MESSENIŌ] quid eō uīs. [MENAECMUS] iam aps tē :::: metuō _ dē uerbīs tuīs.
[MESSENIŌ] quid metuis. [MENAECMUS] nē mihi :::: damnum in epidamnō duīs.
tū magnus amātor mulierum es {messeniō}
ego autem homō īrācundus, animī perditī.
id utrumque, argentum quandō habēbō, cāuerō,
nē tū dēlinquās nēue ego īrāscar tibi.
[MESSENIŌ] Cape atque serua. mē lubente fēcerīs.

[CULINDRUS] bene obsōnāuī (atque ex meā sententiā
bonum antepōnam ~ prandium prānsōribus).
sed eccum menaecmum uideō. uae tergō meō.
$prius$ iam conuīuae ambulant ante ōstium,
[quam ego [opsōnātū] redeō]. adībō (atque alloquar).
{menaecme} saluē. [MENAECMUS] dī tē amābunt {quisquis es}.
[CULINDRUS] quisquis * <quis> ego sim.
[MENAECMUS] nōn hercle uērō. [CULINDRUS] ubi conuīuae cēterī.
[MENAECMUS] quōs tū conuīuās quaeris. [CULINDRUS] parasītum tuom.
[MENAECMUS] meum parasītum. certē hic īnsānust ~ homō.
[MESSENIŌ] dīxīn tibi [esse hic] sūcopantās plūrumōs.
* * *
[MENAECMUS] quem tū parasītum quaeris {adulēscēns} ~ meum.
[MESSENIŌ] pēniculum eccum in uīdulō saluom ferō.
[CULINDRUS] {menaecme} numerō hūc aduenis _ ad prandium.
nunc [opsōnātū] redeō. [MENAECMUS] respondē _ mihi
{adulēscēns}. quibus hīc pretiīs porcī uēneunt
~ sacrēs sincērī. [CULINDRUS] nummīs. [MENAECMUS] nummum ā mē accipe.
iube tē [piārī _ dē meā pecūniā].
nam equidem [īnsānum esse] tē certō sciō
[quī mihi molestuss ~ hominī ignōtō] {quisquis es}.
[CULINDRUS] culindrus ego sum. nōn nōstī _ nōmen meum.
[MENAECMUS] [si tū culindrus (seū coriendruss)] perieris.
ego tē :::: nōn nouī (neque [nōuisse] adeō uolō).
[CULINDRUS] est tibi menaecmō nōmen [*tantum* quod sciam].
[MENAECMUS] prō sānō loqueris [quom mē appellās _ nōmine].
sed ubi nōuistī _ mē. [CULINDRUS] ubi ego tē :::: nōuerim
[quī amīcam habēs ~ eram meam hanc erōtium].
[MENAECMUS] neque {hercle} ego habeō (neque tē [quis homō sīs] sciō).
[CULINDRUS] nōn scīs [quis ego sim] [quī tibi saepissimē
cuatissō apud nōs [quandō pōtās]]. [MESSENIŌ] ei mihi
[quom nihil est [quī illī hominī dīminuam _ caput]].
[MENAECMUS] tūn [cuatissāre mihi] solēs [quī ante hunc diem
epidamnum numquam uīdī (neque uenī)]. [CULINDRUS] negās.
[MENAECMUS] negō {hercle} uērō. [CULINDRUS] nōn tū in illīsce aedibus
† habitās. [MENAECMUS] dī illōs hominēs [quī illic habitant] perduint.
[CULINDRUS] īnsānit hic quidem [quī ipse male dīcit _ sibī].
audīn {menaecme}. [MENAECMUS] quid uīs. [CULINDRUS] #S# mē cōnsulās,
nummum illum quem mihi dūdum pollicituss dare 
nam tū quidem hercle certō nōn sānuss satis,
menaecme, quī nunc ipsus male dicās tibi 
iubeās, sī sapiās, porculum adferrī tibi.
[MESSENIŌ] eu hercle hominem multum, et odiōsum mihi.
[CULINDRUS] solet [iocārī _ saepe mēcum illoc modō].
quamuīs rīdiculus est [ubī uxor nōn adest].
quid ais tū. [MENAECMUS] quid uīs {inquam}. [CULINDRUS] Satin hoc quod uidēs
tribus uōbīs opsōnātumst, an opsōnō amplius,
tibi et parasītō et mulierī. [MENAECMUS] Quās [tū] mulierēs,
quōs tū parasītōs loquere. [MESSENIŌ] Quod tē urget scelus,
quī huic sīs molestus. [CULINDRUS] quid tibi mēcum est reī.
ego tē nōn nōuī: cum hoc quem nouī fābulor.
[MESSENIŌ] nōn edepol tū homō sānus es, certō sciō.
[CULINDRUS] iam ergō haec madēbunt faxō, nil morābitur.
proin tū nē quō abeās longius ab aedibus.
numquid uīs. [MENAECMUS] ut eās maximam malam crucem.
[CULINDRUS] ire hercle meliust tē interim atque accumbere,
dum ego haec appōnō ad uolcānī uiolentiam.
ibō intrō et dicam tē hic adstāre erōtiō,
ut tē hinc abdūcat potius quam hic adstēs foris.
[MENAECMUS] Iamne abiit <illic>. edepol haud mendācia
tua uerba experior esse. [MESSENIŌ] obseruātō modō:
nam istic meretrīcem crēdō habitāre mulierem,
ut quidem ille īnsānus dīxit, quī hinc abiit modō.
[MENAECMUS] sed mīror [quī ille nōuerit _ nōmen meum].
[MESSENIŌ] minimē {hercle} mīrum. mōrem hunc meretrīcēs habent.
ad portum mittunt _ seruolōs (ancillulās).
[sī quae peregrīna nāuis in portum aduenit]
rogitant [cuiātis sit] ([quid eī nōmen siet]).
postilla extemplō sē applicant (agglūtinant).
[sī pellexērunt] [perditum] āmittunt _ domum.
nunc in istōc portū stat nāuis praedātōria
[aps quā [cauendum nōbīs] sānē cēnseō].
[MENAECMUS] monēs quidem {hercle} rēctē. [MESSENIŌ] tum dēmum sciam
[rēctē monuisse] [sī tū rēctē cāueris].
[MENAECMUS] *tacēdum* parumper. nam concrepuit _ ōstium.00
uideāmus [quī hinc ēgreditur]. [MESSENIŌ] hoc pōnam _ interim.
*asseruātōte* haec {sultis} {nāuālēs pedēs}.
[ERŌTIUM] sine forēs _ sīc. abī. nōlō [operīrī].
intus para (cūrā) (uide [[quod opust] fīat]).
*sternite* lectōs (*incendite* odōrēs). munditia
inlecebra animōst ~ amantium.
*amantī* amoenitās malōst (*nōbīs* lucrōst).
sed ubī ille est [quem coquos [ante aedīs esse] ait]. atque eccum uideō
[quī mī <est> ūsuī (et plūrimum prōdest)].
item hinc ultrō fit, ut meret, potissimus nostrae domī ut sit.
nunc eum adībō, adloquar ultrō.
animule mī, mihi mīra uidentur,
tē hic stāre foris, forēs quoi pateant,
magis quam domus tua domus quom haec tua sit.
omne parātumst, ut iussistī
atque ut uoluistī, neque tibi
ūlla morast intus.
prandium, ut iussistī, hic cūrātumst:
ubī lubet, īre licet accubitum.
#M# quīcum haec mulier loquitur. E. Equidem tēcum. #M# quid mēcum tibi
fuit umquam aut nunc est negōtī. [ERŌTIUM] quia pol tē ūnum ex omnibus
Venus mē uoluit magnificare, neque id haud immeritō tuō.
nam ecastor sōlus benefactis tuīs mē florentem facis.
[MENAECMUS] Certō haec mulier aut īnsana aut ebria est {messeniō}
quae hominem ignotum compellet mē tam familiāriter.
[MESSENIŌ] Dixin ego istaec hic solēre fierī. folia nunc cadunt,
praeut sī trīduom hoc hic erimus: tum arborēs in tē cadent.
nam ita sunt hic meretrīcēs. omnēs elecebrae argentariae.
sed sine mē dum hanc compellāre. heus mulier, tibi dicō. [ERŌTIUM] quid est.
[MESSENIŌ] V.I tū hunc hominem nōuistī. [ERŌTIUM] Ibidem ubī hic mē iam diū,
in Epidamnō. [MESSENIŌ] In Epidamnō. quī hūc in hanc urbem pedem,
nisī hodiē, numquam intrō tetulit. [ERŌTIUM] Heia, dēliciās facis.
mī menaecme, quīn, amābō, is intrō. hic tibi erit rēctius.
[MENAECMUS] haec quidem edepol rēctē appellat meō mē mulier nōmine.
nimis mīror, quid hoc sit negōtī. [MESSENIŌ] Oboluit marsuppium
huic istuc quod habēs. [MENAECMUS] Atque edepol tū mē monuistī probe.
accipe dum hoc. iam scībō, utrum haec mē mage amet an marsuppium.
[ERŌTIUM] *eamus intrō* [ut prandeāmus]. [MENAECMUS] bene uocās. tam grātiast.
[ERŌTIUM] cur igitur mē tibi <iussistī> coquere _ dūdum prandium.
[MENAECMUS] egon tē iussī [coquere]. [ERŌTIUM] certō. tibi et parasītō tuō.
[MENAECMUS] cui {malum} parasītō. certō haec mulier nōn sānast satis.
[ERŌTIUM] pēniculō. Men. quis iste est pēniculus. quī extergentur baxeae.
[ERŌTIUM] scīlicet quī dūdum tēcum uenit [quom pallam mihi
dētulistī [quam ab uxōre tuā surrupuistī]]. [MENAECMUS] quid est.
tibi pallam dedī [quam uxōrī meae surrupuī]. sānan es.
certē haec mulier canterīnō rītū [astāns] somniat.
[ERŌTIUM] quī lubet [lūdibriō habēre mē] (atque īre īnfitiās mihi
[facta quae sunt]). [MENAECMUS] dīc [quid est id [quod negem [quod fēcerim]]].
[ERŌTIUM] pallam tē hodiē mihi dedisse uxōris. [MENAECMUS] etiam nunc negō.
ego quidem (neque umquam uxōrem habuī) (neque habeō) (neque hūc
umquam [postquam nātus sum] intrā portam penetrāuī _ pedem).
prandī in nāuī. inde hūc sum ēgressus. tē conuenī. [ERŌTIUM] eccere.
periī misera. quam tū mihi nunc nāuem nārrās. [MENAECMUS] ligneam.
saepe trītam. saepe fīxam. saepe excussam malleō.
quasī supellex pellionis, palus palō proxumust.
[ERŌTIUM] iam {amābō} dēsiste [lūdōs facere] (atque ī hāc mēcum semul).
[MENAECMUS] nescioquem {mulier} alium hominem (nōn mē) quaeritās.
[ERŌTIUM] nōn ego tē :::: nouī ~ menaecmum, Moschō prognatum patre,
quī Syracusis perhibere nātus esse in Sicilia,
ubī rex Agathoclēs regnator fuit et iterum Phintia,
tertium Liparō, quī in morte rēgnum Hieronī trādidit,
nunc Hierō est. [MENAECMUS] haud falsa {mulier} praedicās. [MESSENIŌ] Prō Iuppiter,
num istaec mulier illinc uenit [quae tē nōuit tam catē].
[MENAECMUS] {hercle} {opinor} [pernegārī] nōn potest. [MESSENIŌ] nē fēcerīs.
periistī [sī intrāssis _ intrā līmen]. [MENAECMUS] quīn tū tacē modō.
bene rēs geritur. adsentabor quidquid dīcet mulierī,
sī possum hospitium nanciscī. iam dūdum {mulier} tibi
nōn imprudēns aduorsabar: hunc metuebam, nē meae
uxōrī renuntiaret dē palla et dē prandiō.
nunc, quandō uīs, eamus intrō. [ERŌTIUM] Etiam parasītum manēs.
[MENAECMUS] Neque ego illum maneō, neque floccī faciō, neque, sī uenerit,
eum uolō intromittī. [ERŌTIUM] Ecastor haud inuita fēcerō.
sed scīn quid tē amābō ut faciās. [MENAECMUS] Impera quid uīs modo.
[ERŌTIUM] Pallam illam, quam dūdum dederas, ad prugiōnem ut dēferās,
ut reconcinnetur atque ut opera addantur quae uolō.
[MENAECMUS] Hercle quī tū rēctē dīcis: eadem ignorabitur,
nē uxor cognōscat tē habēre, sī in uia cōnspexerit.
[ERŌTIUM] Ergō mox aufertō tēcum, quandō abībis. [MENAECMUS] Maxime.
[ERŌTIUM] Eamus intrō [MENAECMUS] iam sequar tē. hunc uolō etiam conloquī.
ehō Messeniō, accēde hūc. [MESSENIŌ] quid negōtī est. [MENAECMUS] †susscirī.
[MESSENIŌ] quid eō opust. [MENAECMUS] opus est. sciō ut mē dīcēs. [MESSENIŌ] tantō nēquior.
[MENAECMUS] Habeō praedam: tantum incēpī operis. eī quantum potes,
abdūc istōs in tabernam āctūtum dēuorsōriam.
tum facitō ante sōlem occāsum ut ueniās aduorsum mihi.
[MESSENIŌ] nōn tū istās meretrīcēs nōuistī, ere. [MENAECMUS] tacē, inquam *
mihi dolēbit, nōn tibi, sī quid ego stulte fēcerō.
mulier haec stulta atque īnscīta est. quantum perspexī modō,
est hic praeda nōbīs. [MESSENIŌ] Periī, iamne abīs. periit probe:
dūcit lembum dīērectum nāuis praedātōria.
sed ego īnscītus quī dominō mē postulem moderārier:
dictō mē emit audientem, haud imperātōrem sibī.
sequiminī, ut, quod imperātum est, ueniam aduorsum temperī.

III.I
Peniculus plūs trīgintā annīs nātus sum, quom intereā locī,
numquam quicquam facinus fēcī peius neque scelestius,
quam hodiē, quom in contiōnem mediam mē immersī miser.
ubī ego dum hietō, menaecmus sē subterdūxit mihi
atque abiit ad amīcam, crēdō, neque mē uoluit dūcere.
quī illum dī omnēs perduint, quī prīmus commentust *
contiōnem habēre, quī hominēs occupātōs occupat.
nōn ad eam rem ōtiōsōs hominēs decuit dēligī,
quī nisī adsint quom citentur, cēnsus capiat īlicō.
* * *
* * *
adfatim est hominum, in diēs quī singulās ēscās edint,
quibus negōtī nihil est, quī essum neque uocantur neque uocant:
eōs oportet contiōnī dare operam atque comitiīs.
sī id ita esset, nōn ego hodiē perdidissem prandium,
quoi tam crēdō † datum uoluisse quam mē uideō uīuere.
ibō: etiamnum reliquiārum spēs animum oblectat meum.
sed quid ego uideō. menaecmus cum corōnā exit forās.
sublātum est conuīuium, edepol ueniō aduersum temperī.
obseruābō, quid agat, hominem. post adībō atque adloquar.
[MENAECMUS] potine [ut quiescās]. ego tibi hanc hodiē probe
lepidēque concinnātam referam temperī.
nōn faxō eam esse dīcēs. ita ignōrābitur.
[PĒNICULUS] pallam ad prugiōnem fert [cōnfectō prandiō]
([uīnōque expōtō]) ([parasītō exclūsō _ forās]).
nōn {hercle} is sum [quī sum] [nī hanc iniūriam
(mēque) ultus pulcrē fuerō]. obseruā [quid dabō].
[MENAECMUS] prō dī immortālēs quoi hominī umquam unō diē
bonī dedistis ~ plūs [quī minus spērāuerit].
prandī (pōtāuī) (scortum accubuī) (apstulī
_ hanc [quoius hērēs numquam erit post hunc diem]).
[PĒNICULUS] nequeō [quae loquitur] [exaudīre clanculum].
[satur] nunc loquitur dē mē (et dē partī meā).
[MENAECMUS] ait [hanc dedisse mē sibī (atque eam meae
uxōrī surrupuisse)]. [quoniam sentiō
[errāre]] extemplō [quasī rēs cum ea esset mihi]
coepī [adsentārī]. [*mulier* quidquid dīxerat]
idem ego dīcēbam. quid multīs uerbīs <opust>.
minōre nusquam bene fuī dispendiō.
[PĒNICULUS] adībō ad hominem. nam [turbāre] gestiō.
[MENAECMUS] quis hic est, quī aduersus it mihi. [PĒNICULUS] quid ais {homō
leuior quam plūma (pessime (et nēquissime))
(flāgitium hominis) (subdole) (ac minimī pretī)}.
quid dē tē meruī [quā mē causa perderēs].
ut surrupuistī tē mihi dūdum dē forō.
fēcistī fūnus [mēd absente] prandiō.
cur aususs facere [quoi ego aequē hērēs eram].
[MENAECMUS] {adulēscēns} {quaesō} quid tibi mēcum est reī
[quī mihi male dicās ~ hominī ignōtō īnsciēns].
an tibi malam rem uīs prō male dictīs darī.
[PĒNICULUS] †Pol eam quidem edepol tē dedisse intellegō.
[MENAECMUS] respondē {adulēscēns} {quaesō} quid nōmen tibist.
[PĒNICULUS] etiam dērīdēs [quasī nōmen nōn nōuerīs].
[MENAECMUS] nōn {edepol} ego tē {quod sciam} umquam ante hunc diem
uīdī (neque nouī). uērum certō {quisquis es}
[sī aequom faciās] *mihi odiōsus* nē siēs.
[PĒNICULUS] {menaecme} uigilā. [MENAECMUS] uigilō {hercle} equidem {quod sciam}.
[PĒNICULUS] nōn mē nōuistī. [MENAECMUS] nōn negem, sī nōuerim.
[PĒNICULUS] Tuom parasītum nōn nōuistī. [MENAECMUS] nōn tibi
sānum est {adulēscēns} sinciput {intellegō}.
[PĒNICULUS] respondē. surrupuistīn uxōrī tuae
pallam istanc hodiē (atque dedistī erōtiō).
[MENAECMUS] neque {hercle} ego uxōrem habeō (neque ego erōtiō
dedī) (nec pallam surrupuī). [PĒNICULUS] satin sānus es.
occīsast haec rēs. nōn ego tē indūtum forās
<exīre uīdī> pallam. [MENAECMUS] uae capitī tuō.
omnīs [cinaedōs esse] cēnsēs [*tū* quia es].
tūn mēd [indūtum <fuisse> pallam] praedicās.
[PĒNICULUS] ego {hercle} uērō. [MENAECMUS] nōn tū abīs [quō dignus es]
(aut tē [piārī] iube) {homō īnsānissime}.
[PĒNICULUS] numquam {edepol} quisquam mē exōrābit, quīn tuae
uxōrī rem omnem iam, utī sit gesta, ēloquar.
omnēs in tē istaec recident contumeliae:
faxō haud inultus prandium comederis.
[MENAECMUS] quid hoc est negōtī. satine, ut quemque cōnspicor,
ita mē ludificant. sed concrepuit ōstium.

[ANCILLA] menaecme, amāre ait tē multum Erotium,
ut hoc una opera <sibi> ad aurificem deferas,
atque hūc ut addās aurī pondō unciam
iubeasque spinter nouom reconcinnarier.
[MENAECMUS] Et istuc et aliud, sī quid curarī uolet,
mē curaturum dīcitō, quidquid uolet.
Anc. scīn quid hoc sit spinter. [MENAECMUS] Nesciō, nisī aureum.
Anc. Hoc est quod ōlim clanculum ex armariō
tē surrupuisse aiebās uxōrī tuae.
[MENAECMUS] numquam hercle factum est. Anc. nōn meministī, obsecrō.
redde igitur spinter, sī nōn meministī. [MENAECMUS] Mane.
immō equidem meminī. nempe hoc est, quod illī dedī.
Anc. Istuc. [MENAECMUS] V.I illae armillae sunt, quās una dedī.
Anc. numquam dedistī. [MENAECMUS] Nam pol hoc ūnum dedī.
Anc. Dicam curare. [MENAECMUS] Dicitō: curabitur.
et palla et spinter faxō referantur simul.
Anc. Amabō, mī menaecme, inauris da mihi
faciendās pondō duom nummum, stalagmia,
ut tē libenter uideam, quom ad nōs ueneris.
[MENAECMUS] Fiat. cedo aurum, ego manupretium dabō.
Anc. Da sōdēs abs tē: <ego> post reddiderō tibi.
[MENAECMUS] Immō cedo abs tē: ego post tibi reddam duplex.
Anc. nōn habeō. [MENAECMUS] at tū, quandō habēbis, tum datō.
Anc. Numquid [mē] uīs. [MENAECMUS] haec mē curaturum dicito 
ut quantum possint quīque liceant ueneant.
iamne abiit intrō. abiit, operuit forēs.
dī mē quidem omnēs adiuuant, augent, amant.
sed quid ego cessō, dum datur mī occasiō
tempusque, abīre ab his locis lenoniis.
propera, menaecme, fer pedem, cōnfer gradum.
demam hanc coronam atque abiciam ad laeuam manum,
ut, sī quis sequātur, hāc mē abiisse cēnseant.
ibō et conueniam seruom, sī poterō, meum,
ut haec, quae bona dant dī mihi, ex mē sciat.

[MATRONA] egone hic mē patiar frūstrā in mātrimōniō
[ubī uir compīlet clanculum quidquid domist
(atque ea ad amīcam dēferat)]. Pen. quīn tū tacēs.
manufēstō <faxō> iam opprimēs. *sequere* hāc modo.
pallam ad prugiōnem cum corōnā ēbrius
ferēbat [*hodiē tibi* quam surrupuit domō].
sed eccam corōnam [quam habuit]. num mentior.
em hāc abiit [sī uīs [persequī uestīgiīs]].
atque edepol eccum optumē reuortitur.
sed pallam nōn fert. [MATRONA] quid ego nunc :::: cum illoc agam.
[PĒNICULUS] idem [quod semper]. male habeās. sīc cēnseō.
hūc concēdāmus. ex īnsidiīs aucupā.

[MENAECMUS] ut hoc ūtimur maxime mōre morō
molestoque multum, atque utī quīque sunt
optumī, maxume mōrem habent hunc:
clientēs sibī omnēs uolunt esse multōs.
bonīne an malī sint, id haud quaeritant.
rēs magis quaeritur quam clientum fidēs
cuius modī clueat.
sī est pauper atque haud malus, nēquam habētur,
sin dīues malust, is cliēns frūgī habētur.
quī neque lēgēs neque aequom bonum usquam colunt,
sollicitōs patrōnōs habent.
datum dēnegant quod datum est, lītium plēnī, rapācēs
uirī, fraudulentī,
quī aut faenore aut periūriīs habent rem parātam,
mēns est in quō *
eis ubī dīcitur diēs, simul patrōnīs dīcitur.
[quippe quī prō illis loquimur quae male fēcerunt]
aut ad populum aut in iūre aut apud aedīlem rēs est.
sicut mē hodiē nimis sollicitum cliēns quīdam habuit, neque quod uoluī
agere aut quīcum licitumst, ita mēd attinuit, ita dētinuit.
apud aedīlēs prō eius factīs plūrumīsque pessumīsque
dīxī causam, condiciōnēs tetulī tortās, cōnfragōsās.
aut plūs aut minus quam opus fuerat dictō dīxeram † contrōuersiam, ut
spōnsiō fieret. quid ille. quī * praedem dedit.
nec magis manufēstum ego hominem umquam ūllum tenērī uīdī:
omnibus male factīs testēs trēs aderant ācerrumī.
dī illum omnēs perdant, ita mihi
hunc hodiē corrūpit diem,
mēque adeō, quī hodiē forum
umquam oculīs īnspexī meīs.
diem corrūpī optimum:
iussī adparārī prandium,
amīca exspectat mē, sciō.
ubī prīmum est licitum, īlicō
properāuī abīre dē forō.
īrātast, crēdō, nunc mihi.
plācābit palla quam dedī,
quam hodiē uxōrī abstulī atque huic detulī Erotiō.
[PĒNICULUS] quid ais. [MATRONA] Virō mē malō male nuptam. [PĒNICULUS] Satin audīs quae illic loquitur.
[MATRONA] Satis. [MENAECMUS] si sapiam, hinc intrō abeam, ubī mī bene sit. [PĒNICULUS] Mane: male erit potius.
[MATRONA] nē illam ecastor faeneratō abstulistī. [PĒNICULUS] sīc datur.
[MATRONA] Clanculum tē istaec flagitia facere cēnsebās potis.
[MENAECMUS] quid illuc est, uxor, negōtī. [MATRONA] Men rogās. [MENAECMUS] uīn hunc rogem.
[MATRONA] Aufer hinc palpationēs. [PĒNICULUS] perge tū. [MENAECMUS] quid tū mihi
trīstis es. [MATRONA] Te scīre oportet. [PĒNICULUS] Scit, sed dissimulat malus.
Me. quid negotist. Ma. Pallam Me. Pallam. Ma. quīdam pallam [PĒNICULUS] quid pauēs.
[MENAECMUS] Nil equidem paueō. [PĒNICULUS] Nisī ūnum: palla pallorem incutit.
at tū nē clam mē comessēs prandium. perge in uirum.
[MENAECMUS] nōn tacēs. [PĒNICULUS] nōn hercle uērō taceō. nutat, nē loquar.
[MENAECMUS] nōn hercle ego quidem usquam quicquam nutō neque nictō tibi.
Ma. nē ego mecastor mulier misera. Me.quī tū misera es. mī expedī.
[PĒNICULUS] Nihil hoc cōnfidentius, quī quae uidēs ea pernegat.
[MENAECMUS] Per iouem deosque omnis adiurō, uxor, (satin hoc est tibi.)
mē istī nōn nutasse. [PĒNICULUS] Credit iam tibi dē istō: illuc redī.
[MENAECMUS] quō ego redeam. [PĒNICULUS] Equidem ad phrygionem cēnseō. eī, pallam refer.
[MENAECMUS] Quae istaec palla est. [PĒNICULUS] Taceō iam, quandō haec rem nōn meminit suam.
* * *
[MENAECMUS] Numquis seruorum deliquit. num ancillae aut seruī tibi
respōnsant. ēloquere. impūne nōn erit. [MATRONA] nūgās agis.
[MENAECMUS] trīstis admodum es. nōn mī istuc satis placet. [MATRONA] nūgās agis.
[MENAECMUS] certē familiārium aliquoi īrāta es. [MATRONA] nūgās agis.
[MENAECMUS] num mihi es īrāta saltem. [MATRONA] nunc tū nōn nūgās agis.
[MENAECMUS] nōn edepol dēlīquī quicquam. [MATRONA] em rūrsum nunc nūgās agis.
[MENAECMUS] dīc, mea uxor, quid tibi aegrē est. [PĒNICULUS] Bellus blandītur tibi.
[MENAECMUS] Potin ut mihi molestus nē sīs. num tē appellō. [MATRONA] Aufer manum.
[PĒNICULUS] sīc datur. properātō absente mē comēsse prandium,
post ante aedīs cum corōnā mē dērīdētō ēbrius.
[MENAECMUS] Neque edepol ego prandī neque hodiē hūc intrō tetulī pedem.
[PĒNICULUS] tūn negās. [MENAECMUS] Negō hercle uērō. [PĒNICULUS] nihil hōc homine audācius.
nōn ego tē modō hic ante aedīs cum corōnā flōreā
uīdī astāre. quom negābās mī esse sānum sinciput,
et negābās mē nōuisse, peregrīnum aibās esse tē.
Men.quīn ut dūdum dīuortī abs tē, redeō nunc dēmum domum.
[PĒNICULUS] *nouī* ego tē. nōn mihi <cēnsēbās> esse [quī tē ulcīscerer].
omnia {hercle} uxōrī dīxī. [MENAECMUS] quid dīxistī. [PĒNICULUS] nesciō.
eam ipsus rogā. [MENAECMUS] quid hoc est {uxor}. quidnam hic :::: nārrāuit _ tibi.
quid id :::: est. quid tacēs. quīn dīcis [quid sit]. [MATRONA] quasī tū nesciās.
* * *
[palla mī est domō surrepta. [MENAECMUS] Palla surrepta est tibi.]
[MATRONA] #M# rogās. [MENAECMUS] Pol haud rogem tē, sī sciam. [PĒNICULUS] O hominem malum,
ut dissimulat. nōn potes cēlāre: rem nōuit probe.
omnia hercle ego ēdictāuī. [MENAECMUS] quid id est. [MATRONA] Quandō nil pudet
neque uīs tua uoluntāte ipse prōfitērī, audī (atque ades).
et quid trīstis <sim> et quid hic mihi dīxerit, faxō sciās.
palla mī est domō surrupta. [MENAECMUS] Palla surruptast mihi.
[PĒNICULUS] uidēn ut <tē> scelestus captat. huic surruptast, nōn tibi.
nam profectō tibi surrupta sī esset salua nōn foret.
[MENAECMUS] Nil mihi tēcum est. sed tū quid ais. [MATRONA] Palla, inquam, periit domō.
Men.quis eam surrupuit. [MATRONA] Pol istuc ille scit quī illam abstulit.
Men.quis is homō est. [MATRONA] menaecmus quīdam. [MENAECMUS] Edepol factum nēquiter.
quis is menaecmust. [MATRONA] Tū istic, inquam. [MENAECMUS] Egone. [MATRONA] Tū. Men.quis arguit.
[MATRONA] Egomet. [PĒNICULUS] Et ego. atque huic amīcae detulistī Erotiō.
[MENAECMUS] Egon dedī. [MATRONA] Tu, tū istic, inquam. uin adferrī noctuam,
quae ¤ tū tū ¤ usque dicat tibi. nam nōs iam defessī sumus.
[[MENAECMUS] Per iouem deosque omnis adiurō, uxor (satin hoc est tibi.)
nōn dedisse. [MATRONA] Immō hercle uērō, nōs nōn falsum dīcere.]
[MENAECMUS] Sed ego illam nōn condonauī, sed sīc utendam dedī.
[MATRONA] Equidem ecastor tuam nec chlamydem dō forās nec pallium
cuiquam utendum. mulierem aequom est uestimentum muliebre
dare foras, uirum uirile. quīn refers pallam domum.
[MENAECMUS] ego faxō referetur. [MATRONA] Ex rē tua, ut opinor, feceris.
nam domum numquam introibis, nisī ferēs pallam simul.
eō domum. [PĒNICULUS] quid mihi futūrum est, quī tibi hanc operam dedī.
[MATRONA] Opera reddetur, quandō quid tibi erit surruptum domō.
[PĒNICULUS] Id quidem edepol numquam erit, nam nihil est quod perdam domī.
cum uirō cum uxōre dī uōs perdant. properabō ad forum,
nam ex hāc familia mē plānē excidisse intellegō.
[MENAECMUS] Male mī uxor sēsē fēcisse cēnset, quom exclusit forās.
quasī nōn habeam, quō intromittar, alium meliorem locum.
sī tibi displiceō, patiundum: at placuerō huic Erotiō,
quae mē nōn excludet ab sē, sed apud sē occludet domī.
nunc ibō, orabō ut mihi pallam reddat, quam dūdum dedī.
aliam illī redimam meliorem. heus, ecquis hic est ianitor.
aperite atque Erotium aliquis ēuocāte ante ōstium.


[ERŌTIUM] quis hic mē quaerit. [MENAECMUS] Sibī inimicus magis quam aetatī tuae.
[ERŌTIUM] #M# menaechme, cur ante aedīs astās. sequere intrō. [MENAECMUS] Mane.
scīn quid est quod ego ad tē ueniō. [ERŌTIUM] Sciō, ut tibi ex mē sit uolup.
[MENAECMUS] Immō edepol pallam illam, amābō tē, quam tibi dūdum dedī,
mihi eam redde. uxor resciuit rem omnem, ut factum est, ōrdine.
ego tibi redimam bis tantō pluris pallam, quam uolēs.
[ERŌTIUM] Tibī dedī equidem illam, ad phrygionem ut ferrēs, paulō prius,
et illud spinter, ut ad aurificem ferrēs, ut fieret nouom.
[MENAECMUS] Mihī tū ut dederis pallam et spinter. numquam factum reperiēs.
nam ego quidem postquam illam dūdum tibi dedī atque abiī ad forum,
nunc redeō, nunc tē postillac uideō. [ERŌTIUM] Videō quam rem agis.
quia commisī, ut mē defrudēs, ad eam rem adfectās uiam.
[MENAECMUS] Neque edepol tē defrudandī causa poscō (quīn tibi
dicō uxōrem resciuisse) [ERŌTIUM] Nec tē ultrō orauī ut darēs.
tūte ultrō ad mē detulistī, dedistī eam dōnō mihi.
eandem nunc reposcis: patiar. tibi habe, aufer, utere
uel tū uel tua uxor, uel etiam in loculōs compingite.
tū hūc post hunc diem pedem intrō nōn ferēs, nē frūstrā sīs.
quandō tū mē bene merentem tibi habēs despicatuī,
nisī ferēs argentum, frūstrā mē ductare nōn potes.
aliam posthāc inuenitō quam habeās frustratuī.
[MENAECMUS] Nimis iracunde hercle tandem. heus tū, tibi dicō, mane,
redī. etiamne astās. etiam audēs mea reuortī grātia.
abiit intrō, occlusit aedīs. nunc ego sum exclusissimus:
neque domī neque apud amīcam mihi iam quicquam creditur.
ibō et cōnsulam hanc rem amicōs, quid faciendum cēnseant.

[MENAECMUS] nimis stulte dūdum fēcī [quom marsuppium
messenionī cum argentō concredidī].
immersit _ aliquō sēsē {crēdō} in ganeum.
[MATRONA] prouisam [quam mox uir meus redeat _ domum].
sed eccum uideō. salua sum. pallam refert.
[MENAECMUS] demiror [ubī nunc ambulet _ messeniō].
[MATRONA] Adibō atque hominem accipiam quibus dictīs meret.
nōn tē pudet prodire in cōnspectum meum,
flagitium hominis, cum istōc ornatu. [MENAECMUS] quid est.
quae tē rēs agitat, mulier. [MATRONA] Etiamne, impudēns,
muttire uerbum ūnum audēs aut mēcum loquī.
[MENAECMUS] quid tandem admisī in mē, ut loquī nōn audeam.
[MATRONA] Rogās mē. <o> hominis impudentem audaciam!
[MENAECMUS] nōn tū scīs {mulier} Hecubam quāpropter canem
Graiī esse praedicabant. [MATRONA] nōn equidem sciō.
Men.quia idem faciebat Hecuba quod tū nunc facis:
omnia mala ingerebat, quemquem aspexerat.
itaque adeō iūre coepta appellarī est canēs.
[MATRONA] nōn ego istaec <tua> flagitia possum perpetī.
nam mēd aetātem uiduam esse mauelim,
quam istaec flagitia tua patī quae tū facis.
[MENAECMUS] quid id ad mē, tū tē nuptam possīs perpeti
an sīs abitura ā tuō uirō. an mōs hic ita est,
peregrinō ut aduenientī narrent fabulās.
[MATRONA] Quās fabulās. nōn, inquam, patiar praeterhac,
quīn uidua uiuam quam tuōs mōrēs perferam.
[MENAECMUS] mea quidem hercle causa uidua uiuitō,
uel usque dum rēgnum optinebit Iuppiter.
[MATRONA] at mihi negabās dūdum surrupuisse tē,
nunc eandem ante oculōs attinēs. nōn tē pudet.
[MENAECMUS] eu hercle {mulier} multum (et audax) (et mala) es.
tūn tibi hanc surreptam dīcere audēs [quam mihi
dedit alia mulier [ut [concinnandam] darem]].
[MATRONA] nē istuc mecastor iam patrem accersam meum
atque eī narrabō tua flagitia quae facis.
eī, † Deceō, quaere meum patrem, tēcum simul
ut ueniat ad mē: ita rem esse dīcitō.
iam ego aperiam istaec tua flagitia. [MENAECMUS] Sanan es.
quae mea flagitia. [MATRONA] Pallam atque aurum meum
domō suppilās tuae uxōrī et tuae
degeris amīcae. satin haec rēctē fābulor.
[MENAECMUS] Quaesō hercle {mulier} sī scīs, mōnstra quod bibam,
tuam quī possim perpetī petulantiam.
quem tū hominem <esse mē> arbitrere, nesciō.
ego tē simītū nouī cum Porthaone.
[MATRONA] si mē dērīdēs, at pol illum nōn potes,
patrem meum, quī hūc aduenit. quīn respicis.
nouistin tū illum. [MENAECMUS] Nouī cum Calcha simul:
eōdem diē illum uīdī quō tē ante hunc diem.
[MATRONA] Negās nōuisse mē. negās patrem meum.
[MENAECMUS] Idem hercle dicam, sī auom uīs adducere.
[MATRONA] Ecastor pariter hoc atque aliās rēs solēs.

V.II
Senex ut aetās mea est atque ut hoc usus factō est
gradum proferam, progredirī properabō.
sed id quam mihi facile sit, haud sum falsus.
nam pernicitās deserit: cōnsitus sum
senectute, onustum gerō corpus, uires
reliquere: ut aetās mala est. mers mala ergost.
nam rēs plurumās pessumas, quom aduenit, fert:
quās sī autumem omnis, nimis longus sermost.
sed haec rēs mihi in pectore et corde curaest,
quidnam hoc sit negōtī, quod filia sīc
repente expetit mē, ut ad sēsē irem.
nec, quid id sit, mihi certius facit, quid
uelit, quid mē accersat.
uērum propemodum iam sciō, quid siet reī.
crēdō cum uirō litigium natum esse aliquod.
ita istaec solent, quae uirōs subseruire
sibī postulant, dote fretae, ferocēs.
et illī quoque haud abstinent saepe culpa.
uērum est modus tamen, quoad patī uxōrem oportet.
nec pol filia umquam patrem accersit ad sē,
nisī aut quid commissī aut iurgī est <iusta> causa.
sed id quidquid est, iam sciam. atque eccam eampse
ante aedīs et eius uirum tristem uideō.
id est quod suspicabar.
appellabō hanc. [MATRONA] Ibō aduorsum. saluē multum, mī pater.
[SENEX] Salua sīs. saluen adueniō. saluen accersī iubēs.
quid tū trīstis es. quid ille autem abs tē īrātus destitit.
nesciō quid uōs uelitatī estis inter uōs duōs.
loquere, uter meruistis culpam. paucīs, nōn longōs logōs.
[MATRONA] Nusquam equidem quicquam deliqui: hoc prīmum tē absoluō, pater.
uērum uiuere hic nōn possum neque durare ullō modō.
proin tū mē hinc abducās. [SENEX] quid istuc autem est. [MATRONA] Ludibriō {pater}
habeor. [SENEX] Vnde. [MATRONA] Ab illō, quoi mē mandauistī, meō uirō.
[SENEX] Ecce autem litigium. quotiēns tandem edixī tibi,
ut cauerēs, neuter ad mē iretis cum querimonia.
Mat.quī ego istuc, mī pater, cauere possum. [SENEX] Men interrogās.
[MATRONA] Nisī nōn uīs. [SENEX] Quotiēns mōnstrauī tibi, uirō ut mōrem geras,
quid ille faciat, nē id obseruēs, quō eat, quid rērum gerat.
[MATRONA] at enim ille hinc amat meretricem ex proxumō. [SENEX] Sane sapit,
atque ob istanc industriam etiam faxō amabit amplius.
[MATRONA] Atque ibī potat. [SENEX] Tua quidem ille causa potabit minus,
sī illic sīue alibī libebit. quae haec, malum, impudentiast.
una opera prohibere, ad cēnam nē promittat, postulēs,
nēue quemquam accipiat alienum apud sē. seruiren tibi
postulās uirōs. dare una opera pēnsum postulēs,
inter ancillās sedere iubeas, lānam carere.
[MATRONA] nōn equidem mihi tē aduocatum {pater} adduxī, sed uirō.
hinc stas, illim causam dīcis. [SENEX] si ille quid deliquerit,
multō tantō illum accusabō, quam tē accusauī, amplius.
quandō tē auratam et uestitam bene habet, ancillās penum
rēctē praehibet, melius sānam est {mulier} mentem sūmere.
[MATRONA] at ille suppilat mihi aurum et pallās ex arcis domō,
mē despoliat, mea ornamenta clam ad meretrīcēs degerit.
[SENEX] Male facit, sī istuc facit. sī nōn facit, tū male facis,
quae īnsontem īnsimulēs. Mat.quīn etiam nunc habet pallam {pater}
<et> spinter, quod ad hanc detulerat, nunc, quia resciuī, refert.
[SENEX] iam ego ex hoc, ut factumst, scībō. <ibo> ad hominem atque adloquar.
dīc mī istuc, menaecme, quod uōs dissertatis, ut sciam.
quid tū trīstis es. quid illa autem irata abs tē destitit.
Men.quisquis es, quidquid tibi nōmen est, senex, summum iouem
deosque dō testes [SENEX] quā dē rē aut cuius reī rērum omnium.
[MENAECMUS] #M# neque istī male fēcisse mulierī, quae mē arguit
hanc domō ab sē surrupuisse atque abstulisse * deierat.
sī ego intrā aedīs huius umquam, ubī habitat, penetrauī <pedem>,
omnium hominum exoptō ut fiam miserorum miserrimus.
[SENEX] Sanun es, quī istuc exoptēs aut negēs tē umquam pedem
in eās aedīs intulisse ubī habitas, īnsanissime.
[MENAECMUS] tūn, senex, ais habitare mēd in illīsce aedibus.
[SENEX] tūn negās. [MENAECMUS] Negō hercle uērō. [SENEX] Immō hercle †ludere negās.
nisī quō nocte hāc exmigrastis. concēde hūc, <mea> filia.
quid tū ais. num hinc exmigrastis. [MATRONA] quem in locum aut <quam> ob rem, obsecrō.
[SENEX] nōn edepol sciō. [MATRONA] Profectō ludit tē hic. nōn tū tenēs.
[SENEX] iam uērō, menaecme, satis iocatuss. nunc hanc rem gere.
[MENAECMUS] Quaesō, quid mihi tēcum est. unde aut quis tū homō es. *
† tibi aut adeō istī, quae mihi molesta est quoquō modō.
[MATRONA] Viden tū illī oculōs uirere. ut uiridis exoritur colos
ex temporibus atque fronte, ut oculī scintillant, uide.
[MENAECMUS] quid mihi meliust, quam quandō illī mē īnsanire praedicant,
ego mēd adsimulem īnsanire, ut illōs ā mē absterream.
[MATRONA] ut pandiculāns oscitatur. quid nunc faciam, mī pater.
[SENEX] Concede hūc, mea nata, ab istōc quam potest longissime.
[MENAECMUS] Euhoe Bacche, Bromie, quō mē in siluam uenatum uocās.
audiō, sed nōn abīre possum ab his regionibus,
ita illa mē ab laeua rabiosa fēmina adseruat canis,
poste autem illinc hircus † alus, quī saepe aetāte in sua
perdidit ciuem innocentem falsō testimoniō.
[SENEX] uae capitī tuō. [MENAECMUS] Ecce, Apollō mī ex oraclō imperat,
ut ego illī oculōs exuram lampadibus ardentibus.
[MATRONA] Periī, mī pater, minatur mihi oculōs exurere.
[[MENAECMUS] Eī mihi, īnsanire mē aiunt, ultrō cum ipsī īnsaniunt.]
[SENEX] Filia, heus. [MATRONA] quid est. quid agimus. [SENEX] quid sī ego hūc seruōs citō.
ibō, abducam quī hunc hinc tollant et domī deuinciant,
prius quam turbarum quid faciat amplius. [MENAECMUS] Enim haereō.
nī occupō aliquid mihi cōnsilium, hī domum mē ad sē auferent.
pugnīs mē uotās in huius ore quicquam parcere,
nī ā meīs oculīs abscedat in malam magnam crucem.
faciam quod iubēs, Apollō. [SENEX] Fuge domum, quantum potest,
nē hic tē obtundat. [MATRONA] Fugiō. amābō, adserua istunc, mī pater,
nē quō hinc abeat. sumne ego mulier misera, quae illaec audiō.
[MENAECMUS] Haud male, <Apollo> illanc amouī. nunc hunc impurissimum,
barbatum, tremulum Tithonum, quī cluet Cygnō patre,
ita mihi imperās ut ego huius membra atque ossa atque artua
comminuam illō scipione quem ipse habet. [SENEX] Dabitur malum,
mē quidem sī attigeris aut sī propius ad mē accesseris.
[MENAECMUS] Faciam quod iubēs. securim capiam ancipitem, atque hunc senem
osse finī dedolabō assulatim uiscera.
[SENEX] Enim uērō illud praecauendumst, atque adcurandumst mihi.
sānē ego illum metuō, ut minatur, nē quid male faxit mihi.
[MENAECMUS] Multa mī imperas, Apollō: nunc equōs iunctōs iubes
capere mē indomitōs, ferocis, atque in currum īnscendere,
ut ego hunc proteram leonem uetulum, olentem, edentulum.
iam adstitī in currum, iam lora teneō, iam stimulus in manust.
agite equī, facitote sonitus ungularum appareat,
cursū celerī facite īnflexa sit pedum pernicitās.
[SENEX] Mihin equis iunctis minare. [MENAECMUS] Ecce, Apollō, dēnuō
mē iubēs facere impetum in eum quī stat atque occidere.
sed quis hic est quī mē capillō hinc dē currū deripit.
imperium tuom demutat atque edictum Apollinis.
[SENEX] eu hercle morbum acrem ac durum * dī uostram fidem.
uel hic quī īnsanit, quam ualuit paulō prius.
eī derepente tantus morbus incidit.
ibō atque accersam medicum iam quantum potest.
[MENAECMUS] iamne istī abierunt {quaesō} ex cōnspectū meō
[quī mē uī cogunt [ut ualidus īnsaniam]].
quid cessō [abīre _ ad nāuem] [dum saluō licet].
uōsque omnīs quaesō [sī senex reuenerit]
[nē mē <indicetis> quā plateā hinc aufugerim].
[SENEX] lumbī sedendō, oculī spectandō dolent,
manendō medicum, dum sē ex opere recipiat.
odiosus tandem uix ab aegrotis uenit.
ait sē obligasse crus fractum Aesculapiō,
Apollinī autem brachium. nunc cogitō,
utrum mē dicam dūcere medicum an fabrum.
atque eccum incēdit. moue formicinum gradum.

[MEDICUS] [quid esse illī morbī] dixerās. narra {senex}.
num laruatust (aut cerritus). fac [sciam].
num eum ueternus (aut aqua intercus) tenet.
[SENEX] quīn ea tē causa dūcō, ut id dicās mihi
atque illum ut sanum faciās. [MEDICUS] Perfacile id quidemst.
sanum futūrum, mea ego id promittō fide.
[SENEX] Magna cum cūrā ego illum curarī uolō.
[MEDICUS] quīn suspirabō plūs sescenta in diē:
ita ego eum cum cūrā magna cūrābō tibi.
[SENEX] Atque eccum ipsum hominem. obseruemus, quam rem agat.

[MENAECMUS] {edepol} nē hic diēs peruorsus atque aduorsus mī optigit.
quae mē clam ratus sum facere, ea omnia fēcit palam
parasitus, quī mē compleuit flagitī et formidinis,
meus V.Ixēs, suō quī regī tantum conciuit malī.
quem ego hominem, siquidem uīuō, uita euoluam sua 
sed ego stultus sum, quī illius esse dicō, quae meast:
meō cibō et sumptū educatust. anima priuabō uirum.
condigne autem haec meretrīx fēcit, ut mōs est meretricius:
quia rogō, palla ut referatur rūrsum ad uxōrem meam,
mihi sē ait dedisse. eu {edepol} nē ego :::: homō uīuō ~ miser.
[SENEX] audin [quae loquitur]. [MEDICUS] se miserum praedicat. [SENEX] Adeās uelim.
[MEDICUS] saluos sīs {menaecme}. {quaesō} cur apertās brachium.
nōn tū scīs, quantum istī morbō nunc tuō faciās malī.
Men.quīn tū tē suspendis. [SENEX] ecquid sentis. Med. quidnī sentiam.
nōn potest haec rēs elleborī †iungere optinerier.
sed quid ais, menaecme. [MENAECMUS] quid uīs. [MEDICUS] dīc mihi hoc quod tē rogō:
album an atrum uinum potās. Men.quīn tū is in malam crucem.
[MEDICUS] iam hercle occeptat īnsanire primulum. * Men.quīn tū mē interrogas,
purpureum panem an puniceum soleam ego esse an luteum.
soleamne esse auis squamosas, piscis pennatōs. [SENEX] Papae,
audīn tū ut deliramenta loquitur. quid cessās dare
potionis aliquid prius quam percipit īnsania.
[MEDICUS] Mane modō, etiam percontabor alia. [SENEX] Occidis fabulāns.
[MEDICUS] dīc mihi hoc: solent tibi umquam oculī durī fierī.
[MENAECMUS] quid. tū mē lucustam cēnsēs esse, homō ignauissime.
[MEDICUS] dīc mihi: en umquam intestina tibi crepant, quod sentiās.
[MENAECMUS] V.I satur sum, nūlla crepitant. quandō esuriō, tum crepant.
[MEDICUS] Hoc quidem edepol hau prō īnsanō uerbum respondit mihi.
perdormiscin usque ad lūcem. facilen tū dormis [cubāns].
[MENAECMUS] Perdormiscō, sī resoluī argentum cuī debeo 
quī tē Iuppiter dique omnēs, percontator, perduint.
[MEDICUS] Nunc homō īnsanire occeptat: dē illis uerbīs caue tibi.
[SENEX] Immō Nestor nunc quidem est dē uerbīs, praeut dūdum fuit.
nam dūdum uxōrem suam esse aiebat rabiosam canem.
[MENAECMUS] quid, ego. [SENEX] Dixtī īnsanus, inquam. [MENAECMUS] Egone. [SENEX] Tū istic, quī mihi
etiam mē iunctis quadrigis minitatuss prosternere.
egomet haec tē uīdī facere, egomet haec tēd arguō.
[MENAECMUS] at ego tē sacram coronam surrupuisse Iouī sciō,
et ob eam rem in carcerem tēd esse compactum sciō,
et postquam es emissus, caesum uirgis sub furca sciō.
tum patrem occidisse et mātrem uendidisse etiam sciō.
satin haec prō sanō male dicta male dictīs respondēō.
[SENEX] Obsecrō hercle, medice, properē, quidquid facturuss, face.
nōn uidēs hominem īnsanire. Med. scīn quid faciās optimum est.
ad mē face utī deferatur. [SENEX] Itane cēnsēs. Med.quippinī.
ibī meō arbitratū poterō curare hominem. [SENEX] Age ut lubet.
Med. Elleborum potabis faxō aliquōs uīgintī diēs.
[MENAECMUS] at ego tē pendentem fodiam stimulis trīgintā diēs.
Med. I, arcesse hominēs, quī illunc ad mē deferant. [SENEX] Quot sunt satis.
Med. Proinde ut īnsanire uideō, quattuor, nihilō minus.
[SENEX] iam hic erunt. asserua tū istunc, medice. Med. Immō ibō domum,
ut parentur quibus paratis opus est. tū seruōs iube
hunc ad mē ferant. [SENEX] iam ego illic faxō erit. Med. Abeō. [SENEX] Vale.
[MENAECMUS] Abiit socerus, abiit medicus. [nunc] sōlus sum. prō Iuppiter,
quid illuc est quod mēd hīsce hominēs īnsanire praedicant.
nam equidem, postquam gnatus sum, numquam aegrotauī ūnum diem,
neque ego īnsaniō neque pugnās neque ego litis coepiō.
saluus saluōs aliōs uideō, nouī hominēs, adloquor.
an illī perperam īnsanire mē aiunt, ipsī īnsaniunt.
quid ego nunc faciam. domum īre cupiō: uxor nōn sinit.
hūc autem nēmō intromittit. nimis prouentum est nēquiter.
hic erō usque: ad noctem saltem, crēdō, intromittar domum.

V.VI
Messeniō Spectamen bonō seruō id est, quī rem erilem
procurat, uidet, collocat cogitatque,
ut absente erō rem erī diligenter
tutetur, quam sī ipse adsit aut rēctius.
tergum quam gulam, crura quam uentrem oportet
potiora esse, cuī cor modeste situmst.
recordetur id, quī nihilī sunt, quid eis preti
detur ab suis eris, ignauis, improbis uiris:
uerbera compedes
molae, [magna] lassitudō famēs frigus durum,
haec pretia sunt ignauiae.
id ego male malum metuō: proptereā bonum esse certumst potius quam malum.
nam magis multō patior facilius uerba: uerbera ego odī,
nimioque edō lubentius molitum, quam molitum praehibeō.
proptereā erī imperium exsequor, bene et sedate seruō id.
atque mihi id prodest.
aliī ita ut in rem esse ducunt, sint: ego ita erō ut mē esse oportet.
metum mihi adhibeam, culpam abstineam, erō ut omnibus in locis sim praestō:
[seruī, quī cum culpa carent metuont, solent esse eris utibilēs.
nam illī, quī nil metuont, postquam malum promeritī, tunc eī metuont.]
metuam haud multum. prope est quandō erus ob facta pretium exsoluet.
<eō> ego exemplō seruiō, tergī ut in rem esse arbitror.
postquam in tabernam uasa et seruōs conlocauī, ut iusserat,
ita ueniō aduersum. nunc foris pultabō, adesse ut mē sciat,
† neque uirum ex hoc saltū damnī saluom ut educam forās.
sed metuō, nē sērō ueniam depugnatō proeliō.

V.VII
Senex Per ego uōbīs deōs atque hominēs dicō, ut imperium meum
sapienter habeatis curae, quae imperāuī atque imperō:
facite illic homō iam in medicinam ablatus sublimen siet,
nisī quidem uōs uostra crura aut latera nihilī penditis.
caue quisquam, quod illic minitetur, uostrum floccī fecerit.
quid statis. quid dubitatis. iam sublimen raptum oportuit.
ego ibō ad medicum: praestō erō illī, cum uenietis. [MENAECMUS] Occidī,
quid hoc est negōtī. quid illīsce hominēs ad mē currunt, opsecrō.
quid uoltis uōs. quid quaeritatis. quid mē circumsistitis.
quō rapitis mē. quō fertis mē. periī, opsecrō uestram fidem,
Epidamniēnsēs, subuenite, cīuēs. quīn mē mittitis.
[MESSENIŌ] Prō dī immortalēs, obsecrō, quid ego oculīs aspiciō meīs.
erum meum indignissime nesciō quī sublimen ferunt.
[MENAECMUS] Ecquis suppetiās mihi audet ferre. [MESSENIŌ] ego, ere, audacissime.
ō facinus indignum et malum, Epidamniī cīuēs, erum
meum hic in pacatō oppidō lucī deripier in uia,
quī liber ad uōs uenerit.
mittite istunc. [MENAECMUS] Obsecrō tē, quisquis es, operam mihi ut dēs,
neū sinās in mē īnsignite fierī tantam iniuriam.
[MESSENIŌ] Immō et operam dabō et defendam et subuenibō sedulō.
numquam tē patiar perire, mē perirest aequius.
eripe oculum istī, ab umerō quī tenet, ere, tē obsecrō.
hīsce ego iam sementem in ore faciam pugnosque obseram.
maximō hodiē malō hercle uostrō istunc fertis. mittite.
[MENAECMUS] Teneō ego huic oculum. [MESSENIŌ] Face ut oculī locus in capite appareat.
uōs scelestī, uōs rapacis, uōs praedonēs. Lorariī. Periimus.
obsecrō hercle. [MESSENIŌ] Mittite ergō. [MENAECMUS] quid mē uōbīs tactiost.
pecte pugnīs. [MESSENIŌ] Agite abite, fugite hinc in malam crucem.
em tibi etiam: quia postremus cedis, hoc praemī ferēs.
nimis bene ora commetauī atque ex meā sententiā.
edepol, ere, nē tibi suppetiās temperī aduenī modō.
[MENAECMUS] at tibi dī semper, adulēscēns, quisquis es, faciant bene.
nam absque tē esset, hodiē numquam ad sōlem occasum uiuerem.
[MESSENIŌ] Ergō edepol, sī rēctē facias, ere, mēd emittās manū.
[MENAECMUS] Liberem ego tē. [MESSENIŌ] uērum, quandoquidem, ere, tē seruauī. [MENAECMUS] quid est.
adulēscēns, errās. [MESSENIŌ] quid, errō. [MENAECMUS] Per iouem adiurō patrem,
mēd erum tuom nōn esse. [MESSENIŌ] nōn tacēs. [MENAECMUS] nōn mentior.
nec meus seruōs umquam tāle fēcit quale tū mihi.
[MESSENIŌ] sīc sine igitur, sī tuom negās mē esse, abīre liberum.
[MENAECMUS] Mea quidem hercle causa liber estō atque itō quō uolēs.
[MESSENIŌ] Nempe iubēs. [MENAECMUS] Iubeō hercle, sī quid imperī est in tē mihi.
[MESSENIŌ] saluē, mī patrone. cum tū liber es {messeniō}
gaudeō. crēdō hercle uōbīs. sed, patrone, tē obsecrō,
nē minus imperēs mihi quam cum tuōs seruōs fuī.
apud tēd habitabō et quandō ibis, una tēcum ibō domum.
[MENAECMUS] Minime. [MESSENIŌ] Nunc ibō in tabernam, uasa atque argentum tibi
referam. rēctē est obsignatum in uidulō marsuppium
cum uiaticō: id tibi iam hūc adferam. [MENAECMUS] Adfer strenue.
[MESSENIŌ] Saluom tibi ita ut mihi dedistī reddibō. hic mē mane.
[MENAECMUS] Nimia mīra mihi quidem hodiē exorta sunt miris modīs:
aliī mē negant eum esse quī sum, atque excludunt foras
* * *
uel ille quī sē petere argentum modō, quī seruom sē meum
esse aiebat, <meus seruator,> quem ego modō emisī manū.
is ait sē mihi allaturum cum argentō marsuppium:
id sī attulerit, dicam ut ā mē abeat liber quō uolet,
nē tum, quandō sānus factus sit, ā mē argentum petat.
socer et medicus mē īnsanire aiebant. quid sit, mīra sunt.
haec nihilō esse mihi uidentur setius quam somnia.
nunc ibō intrō ad hanc meretricem, quamquam suscēnset mihi,
sī possum exorare ut pallam reddat, quam referam domum.

V.VIIi
menaecmus (sosicles) Men hodiē usquam conuenisse tē, audax, audēs dīcere,
postquam aduorsum mī imperāuī ut hūc uenirēs. Messenioquin modō
erupuī, hominēs quom ferebant tē sublimen quattuor,
apud hāsce aedīs. tū clamabās deum fidem atque hominum omnium,
quom ego accurrō tēque eripiō uī pugnandō ingratiis.
ob eam rem, quia tē seruauī, mē amisistī liberum.
cum argentum dīxī mē petere et uasa, tū quantum potest
praecucurristī obuiam, ut quae fēcistī īnfitiās eās.
[SŌSIA] liberum ego tē iussī abīre. [MESSENIŌ] Certō. [SŌSIA] quīn certissimumst,
mepte potius fierī seruom, quam tē umquam emittam manū.

V.Ix
menaecmus #S# uoltis per oculōs iurare, nihilō hercle ea causa magis
facietis, ut ego hodiē abstulerim pallam et spinter, pessumae.
[MESSENIŌ] Prō dī immortalēs, quid ego uideō. #S# quid uidēs. [MESSENIŌ] Speculum tuom.
[SŌSIA] quid negōtī est. [MESSENIŌ] Tuast imagō. tam cōnsimilest quam potest.
[SŌSIA] pol profectō haud est dissimilis, meam quom fōrmam noscitō.
[MENAECMUS] O adulēscēns, saluē, quī mē seruauistī, quisquis es.
[MESSENIŌ] Adulescēns, quaesō hercle ēloquere tuom mihi nōmen, nisī piget.
[MENAECMUS] nōn edepol ita promeruistī dē mē, ut pigeat, quae uelis
<obsequi>. mihi est Menaechmō nōmen. [SŌSIA] immō edepol mihi.
[MENAECMUS] Siculus sum Syracusanus. [SŌSIA] eadem urbs et patria est mihi.
[MENAECMUS] quid ego ex tē audiō. [SŌSIA] hoc quod rēs est. [MESSENIŌ] Nouī equidem hunc: erus est meus.
ego quidem huius seruōs sum, sed mēd esse huius credidī.
ego hunc cēnsēbam tē esse, huic etiam exhibuī negotium.
quaesō ignoscas, sī quid stulte dīxī atque imprudēns tibi.
[SŌSIA] delirare mihi uidere: nōn commeministī, simul
tē hodiē mēcum exire ex nāuī. [MESSENIŌ] Enim uērō aequom postulās.
tū erus es. tū seruom quaere. tū saluetō: tū ualē.
hunc ego esse aiō menaecmum. [MENAECMUS] at ego mē. [SŌSIA] Quae haec fabulast.
tū es menaecmus. [MENAECMUS] #M# esse dicō, Moschō prognatum patre.
[SŌSIA] tūn meō patre <es> prognatus. [MENAECMUS] Immō equidem, adulēscēns, meō.
tuom tibi neque occupare neque praeripere postulō.
[MESSENIŌ] dī immortalēs, spem īnsperatam date mihi quam suspicor.
nam nisī mē animus fallit, hī sunt geminī germanī duō.
nam et patriam et patrem conmemorant pariter quī fuerint sibī.
seuocabō erum. menaecme. [MENAECMUS] [SŌSIA] quid uīs. [MESSENIŌ] nōn ambōs uolō,
sed uter uostrorum est aduectus mēcum nāuī. [MENAECMUS] nōn ego.
[SŌSIA] at ego. [MESSENIŌ] Te uolō igitur. hūc concēde. [SŌSIA] concessī. quid est.
[MESSENIŌ] Illic homō aut sycophanta aut geminus est frater tuōs.
nam ego hominem hominis similiorem numquam uīdī alterum.
neque aqua aquae nec lacte est lactis, crede mī, usquam similius,
quam hic tuī est, tuque huius autem. post eandem patriam ac patrem
memorat. meliust nōs adire atque hunc percontārier.
[SŌSIA] hercle quī tū mē admonuistī rēctē, et habeō grātiam.
perge operam dare, obsecrō hercle. liber estō, sī inuenis
hunc meum fratrem esse. [MESSENIŌ] Sperō. [SŌSIA] et ego item sperō fore.
[MESSENIŌ] quid ais tū. menaecmum, opinor, tē uocarī dixerās.
[MENAECMUS] Ita uērō. [MESSENIŌ] Huic item Menaechmō nōmen est. in Sicilia
tē Syracusis natum esse dixti: <et> hic natust ibī.
Moschum tibi patrem fuisse dixti: huic itidem fuit.
nunc operam potestis ambō mihi dare et uōbīs simul.
[MENAECMUS] Promeruistī ut nē quid orēs quod uelis, quīn impetrēs.
tam quasī mē emeris argentō, liber seruibō tibi.
[MESSENIŌ] Spēs mihi est, uōs inuenturum fratrēs germanōs duos
geminōs, una mātre natōs et patre unō unō diē.
[MENAECMUS] Mira memorās. utinam efficere quod pollicituss possiēs.
[MESSENIŌ] Possum. sed nunc agite uterque id quod rogābō dicite.
[MENAECMUS] V.I lubet, rogā: respondēbō. nil reticebō quod sciam.
[MESSENIŌ] Est tibi nōmen Menaechmō. [MENAECMUS] Fateor. [MESSENIŌ] Est itidem tibi.
[SŌSIA] est. [MESSENIŌ] Patrem fuisse Moschum tibi ais. [MENAECMUS] Ita uērō. [SŌSIA] et mihi.
[MESSENIŌ] Esne tū Syracusanus. [MENAECMUS] Certō. [MESSENIŌ] quid tū. [SŌSIA] quippinī.
[MESSENIŌ] Optime usque adhūc conueniunt signa. porrō operam date.
quid longissime meministī, dīc mihi, in patria tua.
[MENAECMUS] Cum patre ut abiī Tarentum ad mercatum, posteā
inter hominēs mē deerrare ā patre atque inde auehī.
[SŌSIA] iuppiter supreme, serua mē. [MESSENIŌ] quid clamās. quīn tacēs.
quot erās annōs gnatus, quom tē pater ā patria auehit.
[MENAECMUS] Septuennis: nam tunc dentēs mihi cadebant primulum.
neque patrem umquam postilla uīdī. [MESSENIŌ] quid. uōs tum patrī
fīliī quot eratis. [MENAECMUS] ut nunc maxime meminī, duō.
[MESSENIŌ] Vter eratis, tūn an ille, maior. [MENAECMUS] Aeque ambō parēs.
Mess.quī id potest. [MENAECMUS] Geminī ambō eramus. [SŌSIA] dī mē seruatum uolunt.
[MESSENIŌ] #S# interpellas, ego tacēbō potius. [SŌSIA] taceō. [MESSENIŌ] dīc mihi:
unō nōmine ambō eratis. [MENAECMUS] Minime. nam mihi hoc erat,
quod nunc est, Menaechmō: illum tum uocabant Sosiclem.
[SŌSIA] signa adgnouī, continerī quīn complectar nōn queō.
mī germane gemine frater, saluē. ego sum Sosiclēs.
[MENAECMUS] quō modō igitur post Menaechmō nōmen est factum tibi.
[SŌSIA] postquam ad nōs renuntiatum est tē * et patrem esse mortuom,
auōs noster mutauit: quod tibi nōmen est, fēcit mihi.
[MENAECMUS] Credō ita esse factum ut dīcis. sed mī hoc respondē. [SŌSIA] Roga.
[MENAECMUS] quid erat nōmen nostrae matrī. [SŌSIA] teuximarchae. [MENAECMUS] Conuenit.
ō saluē, īnsperate multīs annīs post quem cōnspicor.
[SŌSIA] frater, et tū, quem ego multīs miseriis laboribus
usque adhūc quaesiuī quemque ego esse inuentum gaudeō.
[MESSENIŌ] Hoc erat, quod haec tē meretrīx huius uocabat nōmine:
hunc cēnsebat tē esse, crēdō, quom uocat tē ad prandium.
[MENAECMUS] Namque edepol iussī hic mihi hodiē prandium appararier,
clam meam uxōrem, quoi pallam surrupuī dūdum domō,
eam dedī huic. #S# hanc, dīcis, frater, pallam, quam ego habeō. #M# <haec east.>
quō modō haec ad tē peruenit. [SŌSIA] meretrīx hūc ad prandium
mē abduxit, mē sibī dedisse aiebat. prandī perbene,
potauī atque accubuī scortum, pallam et aurum hoc <abstuli>.
[MENAECMUS] Gaudeō edepol, sī quid propter mē tibi euenit bonī.
nam illa quom tē ad sē uocabat, mēmet esse credidit.
[MESSENIŌ] Numquid mē morāre quīn ego liber, ut iustī, siem.
[MENAECMUS] Optimum atque aequissimum orat, frater: fac causa mea.
[SŌSIA] liber estō. [MENAECMUS] [quom tū <es> liber] gaudeō {messeniō}.
[MESSENIŌ] Sed meliorest opus auspiciō, ut liber perpetuō siem.
[SŌSIA] Quoniam haec euenerunt, frater, nostra ex sententia,
in patriam redeamus ambō. [MENAECMUS] Frater, faciam, ut tū uolēs.
auctionem hic faciam et uendam quidquid est. nunc interim
eamus intrō, frater. [SŌSIA] fīat. [MESSENIŌ] Scitin quid ego uōs rogō.
#M# quid. [MESSENIŌ] Praeconium mī ut detis. #M# dabitur. [MESSENIŌ] Ergō nunciam
uīs conclamarī auctionem fore. [MENAECMUS] Equidem diē septimī.
[MESSENIŌ] Auctiō fīet Menaechmī mane sānē septimī.
uenibunt seruī, supellex, fundī, aedēs, omnia.
uenibunt quiquī licebunt, praesentī pecunia.
uenibit uxor quoque etiam, sī quis emptor uenerit.
uix crēdō tota auctione capiet † quinquagesiēs.
nunc, spectātōrēs, ualete et nōbīs clārē plaudite.

[AMPITRUŌ]

[MERCURIUS] [ut uōs in uostrīs <uoltis> mercimōniīs
emundīs (uēndundīsque) mē [laetum] [lucrīs
adficere (atque adiuuāre _ in rēbus omnibus)]
(et ut rēs (ratiōnēsque uostrōrum omnium)
[bene expedīre] uoltis _ peregrīque (et domī)
([bonōque (atque amplō) auctāre _ perpetuō lucrō]
[quāsque incēpistis rēs (quāsque inceptābitis)]
et utī bonīs uōs uostrōsque omnis nūntiīs
mē adficere uoltis, ea adferam, ea utī nūntiem
[quae maxime in rem uostram commūnem sient]
{nam uōs quidem id iam scitis [concessum (et datum
mī esse ab dīs aliīs) nūntiīs praesim et lucrō _ :
haec ut mē uoltis adprobāre adnītier,
lucrum ut perenne uōbīs semper suppetat
ita huic faciētis fābulae silentium
itaque aequī et iūstī hic eritis omnēs arbitrī.
nunc [quoius iussū ueniō (et quam ob rem uēnerim)]
dicam (simulque ipse ēloquar _ nōmen meum).
iouis iussū ueniō (nōmen mercuriō est _ mihi).
pater hūc mē mīsit ad uōs ōrātum meus,
tam etsī, prō imperiō uōbīs quod dictum foret,
scībat factūrōs, quippe quī intellēxerat
uerērī uōs sē et metuere, ita ut aequom est iouem.
uērum profectō hoc petere mē precāriō
ā uōbīs iussit, lēniter, dictīs bonīs.
etenim ille, cuius hūc iussū ueniō, Iuppiter
nōn minus quam uostrum quīuīs formīdat malum:
hūmānā mātre nātus, hūmānō patre,
mīrārī nōn est aequom, sibī sī praetimet.
atque ego quoque etiam, quī Iouis sum fīlius,
contāgiōne meī patris metuō malum.
proptereā pāce adueniō et pācem ad uōs ferō:
iūstam rem et facilem esse ōrātam ā uōbīs uolō,
nam iūsta ab iūstīs iūstus sum ōrātor datus.
nam iniūsta ab iūstīs impetrārī nōn decet,
iūsta autem ab iniūstīs petere īnsipientia est.
quippe illī inīquī iūs ignōrant neque tenent.
nunc iam hūc animum omnēs quae loquar aduortite.
dēbētis uelle quae uelīmus: meruimus
et ego et pater dē uōbīs et rē pūblicā.
nam quid ego memorem _ ut aliōs in tragoediīs
uīdī, neptūnum uirtūtem uictōriam
mārtem bellōnam, commemorāre quae bona
uōbīs fēcissent _ quis bene factīs meus pater,
deōrum rēgnātor, arcitectust omnibus.
sed mōs numquam ille illī fuit patrī meō,
ut exprobrāret quod bonīs faceret bonī.
grātum arbitrātur esse id ā uōbīs sibi
meritōque uōbīs bona sē facere quae facit.
nunc quam rem ōrātum hūc uenī prīmum prōloquar,
post argūmentum huius ēloquar tragoediae.
quid. contrāxistis frontem, quia tragoediam
dīxī futūram hanc. deus sum, commūtāuerō.
eandem hanc, sī uoltis, faciam iam ex tragoediā
cōmoedia ut sit omnibus īsdem uorsibus.
utrum sit an nōn uoltis. sed ego stultior,
quasī nesciam uōs uelle, quī dīuōs siem.
teneō quid animī uostrī super hāc rē siet:
faciam ut commixta sit: sit tragicōmoedia.
nam mē perpetuō facere ut sit cōmoedia,
rēgēs quō ueniant et dī, nōn par arbitror.
quid igitur. quoniam hic seruōs quoque partēs habet,
faciam sit, proinde ut dīxī, tragicōmoedia.
nunc hoc mē ōrāre ā uōbīs iussit Iuppiter,
ut conquaestōrēs singula in subsellia
eant per tōtam caueam spectātōribus,
sī cuī fauitōrēs dēlēgātōs uīderint,
ut is in caueā pignus capiantur togae.
sīue quī ambissint palmam histriōnibus
sīue cuiquam artificī, sī per scrīptās litterās
sīue quī ipse ambissit seū per internūntium,
sīue adeō aedīlēs perfidiōsē cuī duint,
sirempse lēgem iussit esse Iuppiter,
quasī magistrātum sibī alterīue ambīuerit.
uirtūte dīxit uōs uictōrēs uīuere,
nōn ambitiōne neque perfidia: quī minus
eadem histriōnī sit lex quae summō uirō.
uirtūte ambīre oportet, nōn fauitōribus.
sat habet fauitōrum semper quī rēctē facit,
sī illis fidēs est quibus est ea rēs in manū.
hoc quoque etiam mihi <pater> in mandātīs dedit,
ut conquaestōrēs fierent histriōnibus:
quī sibī mandāsset dēlēgātī ut plauderent
quīue quō placēret alter fēcisset minus,
eius ōrnāmenta et corium utī concīderent.
mīrārī nōlim uōs, quāpropter Iuppiter
nunc histriōnēs cūret. nē mīrēminī:
ipse hanc āctūrust Iuppiter cōmoediam.
quid. admīrātī estis. quasī uērō nouom
nunc prōferātur, iouem facere histriōniam.
etiam, histriōnēs annō cum in prōscaeniō hic
iouem inuocārunt, uenit, auxiliō is fuit.
[praetereā certō prōdit in tragoediā.]
hanc fābulam, inquam, hic Iuppiter hodiē ipse aget,
et ego una cum illō. nunc <uōs> animum aduortite,
dum huius argūmentum ēloquar cōmoediae.
haec urbs est tēbae. in illīsce habitat aedibus
ampitruō, nātus argīs ex argō patre,
quīcum alcumēna est nūpta, ēlectrī fīlia.
is nunc ampitruō praefectust legiōnibus,
nam cum tēloboīs bellum est tēbānō poplō.
is prius quam hinc abiit ipsemet in exercitum,
grauidam alcumēnam uxōrem fēcit suam.
nam ego uōs nōuisse crēdō iam ut sit pater meus,
quam liber hārum rērum multārum siet
quantusque amātor sit quod complacitum est semel.
is amāre occēpit alcumēnam clam uirum
ūsūramque eius corporis cēpit sibī,
et grauidam fēcit is eam compressū suō.
nunc dē alcumēna ut rem teneātis rēctius,
utrimque est grauida, et ex uirō et ex summō Ioue.
et meus pater nunc intus hic cum illa cubat,
et haec ob eam rem nox est facta longior,
dum <cum> illa quācum uolt uoluptātem capit.
sed ita adsimulāuit sē, quasī ampitruō siet.
nunc nē hunc ōrnātum uōs meum admīrēminī,
quod ego hūc prōcessī sīc cum seruīlī schema:
ueterem atque antīquam rem nouam ad uōs prōferam,
proptereā ōrnātus in nouom incessī modum.
nam meus pater intus nunc est eccum Iuppiter.
in ampitruōnis uertit sēsē imāginem
omnēsque eum esse cēnsent seruī quī uident:
ita uersipellem sē facit quandō lubet.
ego seruī sūmpsī sōsiae mī imāginem,
quī cum ampitruōne abiit hinc in exercitum,
ut praeseruīre amantī meō possem patrī
atque ut nē, quī essem, familiārēs quaererent,
uersārī crēbrō hic cum uidērent mē domī.
nunc, cum esse crēdent seruom et cōnseruom suom,
haud quisquam quaeret quī siem aut quid uēnerim.
pater nunc intus suō animō mōrem gerit:
cubat complexus cuius cupiēns maxime est.
quae illī ad legiōnem facta sunt memorat pater
meus alcumēnae: illa illum cēnset uirum
suom esse, quae cum moecō est. ibī nunc meus pater
memorat, legiōnēs hostium ut fugāuerit,
quō pactō sit dōnīs dōnātus plūrimīs.
ea dōna, quae illic ampitruōnī sunt data,
abstulimus: facile meus pater quod uolt facit.
nunc hodiē ampitruō ueniet hūc ab exercitū
et seruōs, cuius ego hanc ferō imāginem.
nunc internōsse ut nōs possītis facilius,
ego hās habēbō usque in petasō pinnulās.
tum meō patrī autem torulus inerit aureus
sub petasō: id signum ampitruōnī nōn erit.
ea signa nēmō hōrum familiārium
uidēre poterit: uērum uōs uidēbitis.
sed ampitruōnis illic est seruōs sōsia:
ā portū illic nunc cum lanterna aduenit.
abigam iam ego illum aduenientem ab aedibus.
adeste: erit operae pretium hic spectantibus
iouem et Mercurium facere histriōniam.

[SŌSIA] quī mē alter <est> audācior ~ homō (aut quī cōnfīdentior)
[*iuuentūtis mōrēs* quī sciam] [quī hoc noctis sōlus ambulem].
quid faciam _ nunc [sī trēsuirī mē in carcerem compēgerint].
ind crās quasī ē prōmptāriā cellā dēprōmar _ ad flagrum
(nec causam <liceat> dīcere mī (neque in erō quicquam auxilī
siet) (nec quisquam sit [quīn mē omnēs [esse dignum] dēputent].
[ita quasī incūdem mē miserum hominēs octō ualidī caedant]).
ita [peregre adueniēns]
hospitiō pūblicitus accipiar.
haec erī immodestia coēgit _ mē
[quī hoc noctis ā portū
ingrātiīs excitāuit].
nōnne idem hūc lūcī mē mittere <potuit>.
opulentō hominī hoc seruitus dūra est,
hoc magis miser est dīuitis seruōs.
noctēsque diēsque assiduō satis superque est
quod factō aut dictō adeō est opus, quiētus nē sīs.
ips dominus dīues operis, et labōris expers,
quod quomque hominī accidit lubere, posse rētur:
aequom esse putat, nōn reputat labōris quid sit.
neque aequom anne inīquom imperet cōgitābit.
ergō in seruitūte expetunt multa inīqua:
habendum et ferundum hoc onust cum labōre.
[MERCURIUS] satiust mē querī illō modō seruitūtem:
hodiē quī fuerim liber,
eum nunc potīuit pater seruitutis,
hic quī uerna nātus est queritur.
[SŌSIA] <sum> uērō uerna uerberō. num numerō mī in mentem fuit,
dīs aduenientem grātiās prō meritīs agere atque alloquī.
nē illī edepol sī meritō meō referre studeant grātiam,
aliquem hominem allegent quī mihi aduenientī ōs occillet probe,
quoniam bene quae in mē fēcerunt ingrata ea habuī atque inrita.
[MERCURIUS] facit ille quod uolgō haud solent, ut quid sē sit dignum sciat.
[SŌSIA] quod numquam opīnātus fuī neque alius quisquam cīuium
sibī euenturum, id contigit, ut saluī poterēmur domī.
uictōrēs uictīs hostibus legiōnēs rēueniunt domum,
duellō exstīnctō maximō atque internecātīs hostibus.
quod multa Thebanō poplō acerba obiecit funera,
id uī et uirtūte militum uictum atque expugnātum oppidum est
imperiō atque auspiciō erī meī ampitruōnis maxime.
praeda atque agrō adoriaque adfēcit populārēs suos
regique Thebanō Creonī rēgnum stabiliuit suom.
mē ā portū praemisit domum, ut haec nūntiem uxōrī suae,
ut gesserit rem pūblicam ductū imperiō auspiciō suō.
ea nunc meditabor quō modō illī dicam, cum illō aduenerō.
sī dīxerō mendācium, solēns meō mōre fēcerō.
nam cum pugnābant maxume, ego tum fugiēbam maxume.
uērum quasī adfuerim tamen simulābō atque audita ēloquar.
sed quō modō et uerbīs quibus mē deceat fābulārier,
prius ipse mēcum etiam uolō hic meditārī. sīc hoc prōloquar.
prīncipiō ut illō aduenimus, ubī prīmum terram tetigimus,
continuō ampitruō delegit uirōs prīmōrum prīncipēs.
eōs legat, tēloboīs iubet sententiam ut dīcant suam:
sī sine uī et sine bellō uelint rapta et raptōrēs trādere,
sī quae asportassent redderent, sē exercitum extemplō domum
reducturum, abiturōs agrō Argiuōs, pācem atque ōtium
dare illis. sin aliter sient animātī neque dent quae petat,
sēsē igitur summa uī uirīsque eōrum oppidum oppugnāssere.
haec ubī tēloboīs ōrdine iterarunt quōs praefēcerat
ampitruō, magnanimī uirī frētī uirtūte et uīribus
superbe nimis ferōciter lēgātōs nostrōs increpant,
respondent bellō sē et suōs tūtārī posse, proinde uti
properē <irent>, dē suis fīnibus exercitus dēdūcerent.
haec ubī legatī pertulere, ampitruō castrīs īlicō
prōdūcit omnem exercitum. Teloboae contrā ex oppidō
legiōnēs ēdūcunt suās nimis pulcrīs armīs praeditās.
postquam utrimque exitum est maxima cōpia,
dispertītī uirī, dispertītī ōrdinēs,
nōs nostrās mōre nostrō et modō īnstrūximus
legiōnēs, item hostēs contrā legiōnēs suās īnstruont.
deinde utrīque imperātōrēs in medium exeunt,
extrā turbam ōrdinum colloquontur simul.
conuenit, uictī utrī sint eō proeliō,
urbem agrum arās focōs sēque utī dēderent.
postquam id āctum est, tubae contrā utrimque occanunt,
cōnsonat terra, clāmōrem utrimque efferunt.
imperātor utrimque, hinc et illinc, Ioui
uōta suscipere, <utrimque> hortārī exercitum.
<tum> prō sē quisque id quod quisque potest et ualet
edit, ferrō ferit, tēla frangunt, boat
caelum fremitū uirum, ex spīritū atque anhēlitū
nebula cōnstat, cadunt uolnerum uī uirī.
dēnique, ut uoluimus, nostra superat manus:
hostēs crēbrī cadunt, nostrī contrā ingruont
[uīcimus] uī ferōcēs.
sed †fugam in sē tamen nēmō conuortitur
nec recēdit locō quīn statim rem gerat.
animam omittunt prius quam locō dēmigrent:
quisque ut steterat iacet optinetque ōrdinem.
hoc ubī ampitruō erus cōnspicātust,
īlicō equitēs iubet dexterā indūcere.
equitēs parent citī: ab dexterā maximō
cum clāmōre inuolant impetū alacrī,
foedant et prōterunt hostium cōpiās
iūre iniūstās.
[MERCURIUS] numquam etiam quicquam adhūc uerbōrum est prōlocūtus perperam:
namque ego fuī illī in rē praesentī et meus, cum pugnātum est, pater.
[SŌSIA] perduellēs penetrant sē in fugam. ibī nostrīs animus additust:
uortentibus tēloboīs tēlīs complēbantur corpora,
ipsusque ampitruō rēgem Pterelam sua obtruncāuit manū.
haec illic est pugnāta pugna usque ā mānī ad uesperum
(hoc adeō hoc commeminī magis, quia illō diē inprānsus fui),
sed proelium id tandem dirēmit nox interuentū suō.
postrīdiē in castra ex urbe ad nōs ueniunt flentēs prīncipēs.
uēlātīs manibus ōrant ignōscāmus peccātum suom,
dēduntque sē, dīuīna hūmānaque omnia, urbem et līberōs
in diciōnem atque in arbitrātum cūnctī tēbānō poplō.
post ob uirtūtem erō ampitruōnī patera dōnāta aurea est,
quī Pterela pōtitāre solitus est rex. haec sīc dicam erae.
nunc pergam erī imperium exsequī et mē domum capessere.
[MERCURIUS] attāt, illic hūc itūrust. ibō ego illī obuiam,
neque ego hūc hominem hodiē ad aedīs hās sinam umquam accēdere.
quandō imāgō est huius in mē, certum est hominem ēlūdere.
et enim uērō quoniam fōrmam cēpī huius in mēd et statum,
decet et facta mōrēsque huius habēre mē similēs item.
itaque mē malum esse oportet, callidum, astūtum admodum
atque hunc, tēlō suō sibī, malitia ā foribus pellere.
sed quid illuc est. caelum aspectat. obseruābō quam rem agat.
[SŌSIA] certē edepol, sī quicquamst aliud quod crēdam aut certō sciam,
crēdō ego hāc noctū Nocturnum obdormīuisse ēbrium.
nam neque sē septentriōnēs quōquam in caelō commouent,
neque sē Luna quōquam mūtat atque utī exorta est semel,
nec iugulae neque uesperūgō neque uergiliae occidunt.
ita statim stant signa, neque nox quōquam concēdit diē.
[MERCURIUS] perge {nox} [ut occēpistī]. gere _ patrī mōrem meō.
optumō optumē optumam operam das. datam pulcrē locās.
[SŌSIA] neque ego hāc nocte longiōrem mē uīdisse cēnseō,
nisī item ūnam, uerberātus quam pependī perpetem.
eam quoque edepol etiam multō haec uīcit longitūdine.
crēdō edepol equidem dormīre sōlem, atque adpōtum probe.
mīra sunt nisī inuītāuit sēsē in cēnā plūsculum.
[MERCURIUS] ain uērō {uerberō}. deōs [esse tuī similis] putās.
ego pol tē :::: istīs tuīs prō dictīs (et male factīs) {furcifer}
accipiam. modo {sīs} uenī _ hūc. inueniēs _ īnfortūnium.
[SŌSIA] ubī sunt istī scortātōrēs, quī sōlī inuītī cubant.
haec nox scīta est exercendō scortō conductō male.
[MERCURIUS] meus pater nunc prō huius uerbīs rēctē et sapienter facit,
quī complexus cum alcumēna cubat amāns animō obsequēns.
[SŌSIA] ibō ut erus quod imperāuit alcumēnae nūntiem.
sed quis hic est homō, quem ante aedīs uideō hoc noctis. nōn placet.
[MERCURIUS] nūllust hoc metūculōsus aequē. [SŌSIA] #M# in mentem uenit,
illic homō hoc dē umerō uolt pallium dētexere.
[MERCURIUS] timet homō: dēlūdam ego illum. [SŌSIA] periī, dentēs prūriunt.
certē aduenientem hic mē hospitiō pugneō acceptūrus est.
crēdō misericors est: nunc proptereā quod mē meus erus
fēcit ut uigilārem, hic pugnīs faciet hodiē ut dormiam.
oppidō interiī. obsecrō hercle, quantus et quam ualidus est.
[MERCURIUS] clārē aduorsum fābulābor, <ut> hic auscultet quae loquar.
igitur magis dēmum maiōrem in sēsē concipiet metum.
agite, pugnī, iam diū est quom uentrī uictum nōn datis:
iam prīdem uidētur factum, herī quod hominēs quattuor
in sopōrem collocāstis nūdōs. [SŌSIA] formidō male,
nē ego hic nōmen meum commūtem et quīntus fīam ē sōsiā.
quattuor nūdōs sopōrī sē dedisse hic autumat:
metuō nē numerum augeam illum. [MERCURIUS] em, nunciam ergō: sīc uolō.
[SŌSIA] cingitur: certē expedit sē. [MERCURIUS] nōn feret [quīn uāpulet].
[SŌSIA] quis homō. [MERCURIUS] [quisquis homō hūc profectō uēnerit] pugnōs edet.
[SŌSIA] apage. nōn placet mē [hoc noctis esse]. cēnāuī _ modo.
proin tū istam cēnam largīre _ [sī sapis] ēsurientibus.
[MERCURIUS] haud malum huic est _ pondus ~ pugnō. [SŌSIA] periī. pugnōs ponderat.
[MERCURIUS] quid [sī ego illum tractim tangam] [ut dormiat]. [SŌSIA] seruāueris.
nam continuās hās trīs noctēs peruigilāuī. [MERCURIUS] pessumēst,
facimus nēquiter, ferīre malam male discit manus.
alia fōrma esse oportet quem tū pugnō lēgerīs.
[SŌSIA] illic homō mē interpolābit meumque ōs finget dēnuō.
[MERCURIUS] exossātum ōs esse oportet quem probe percusserīs.
[SŌSIA] mīrum nī hic mē quasī mūrēnam exossāre cōgitat.
ultrō istunc quī exossat hominēs. periī, sī mē aspexerit.
[MERCURIUS] olet homō quīdam malō suō. [SŌSIA] eī, numnam ego oboluī.
[MERCURIUS] atque haud longē abesse oportet, uērum longē hinc āfuit.
[SŌSIA] illic homō superstitiōsust. [MERCURIUS] Gestiunt pugnī mihi.
[SŌSIA] sī in mē exercitūruss, quaesō in parietem ut prīmum domēs.
[MERCURIUS] Vox mī ad aurēs aduolāuit. [SŌSIA] nē ego homō īnfēlīx fuī,
quī nōn ālās interuellī: uolucrem uocem gestitō.
[MERCURIUS] illic homō ā mē sibī malam rem arcessit iūmentō suō.
[SŌSIA] nōn equidem ūllum habeō iūmentum. [MERCURIUS] onerandus est pugnīs probe.
[SŌSIA] lassus sum hercle, nāuī ut uectus hūc sum: etiam nunc nauseō.
uix incēdō inānis, nē īre posse cum onere exīstimēs.
[MERCURIUS] certē enim hic nesciō quis loquitur. [SŌSIA] saluōs sum, nōn mē uidet:
nescioquem loquī autumat. mihi certō nōmen sōsiaest.
[MERCURIUS] hinc enim mihi dextrā uox aurīs, ut uidētur, uerberat.
[SŌSIA] metuō, uōcis nē uicem hodiē hic uāpulem, quae hunc uerberat.
[MERCURIUS] optumē eccum incēdit ad mē. [SŌSIA] timeō. tōtus torpeō.
nōn edepol nunc [ubī terrārum sim] sciō [sī quis roget]
(neque miser mē commouēre <possum> _ prae formīdine).
īlicet. mandāta erī periērunt unā et sōsia.
uērum certum est cōnfīdenter hominem contrā conloquī,
quī possim uidērī huic fortis, ā mē ut abstineat manum.
[MERCURIUS] quō ambulās tū [quī uolcānum [in cornū conclūsum] geris].
[SŌSIA] quid id exquīris tū [quī pugnīs ōs exossās _ hominibus].
[MERCURIUS] seruosne es (an liber). [SŌSIA] ut cumque animō conlibitum est meō.
[MERCURIUS] ain uērō. [SŌSIA] aiō enim uērō. [MERCURIUS] uerberō. [SŌSIA] mentīris nunc.
[MERCURIUS] at iam faciam ut uērum dicās dīcere. [SŌSIA] quid eō est opus.
[MERCURIUS] possum scīre, quō profectus, cuius sīs aut quid ueneris.
[SŌSIA] hūc eō, erī <iussū, eius> sum seruōs. numquid nunc es certior.
[MERCURIUS] ego tibi istam hodiē, sceleste, comprimam linguam. [SŌSIA] haud potes.
bene pudīcēque adseruātur. [MERCURIUS] pergin argūtārier.
quid apud hāsce aedīs negōtī est tibi. [SŌSIA] immō quid tibi est.
[MERCURIUS] Rex Creō uigilēs nocturnōs singulōs semper locat.
[SŌSIA] bene facit: quia nōs erāmus peregre, tūtātust domī.
at nunc abī sānē, aduēnisse familiārēs dīcitō.
[MERCURIUS] nesciō quam tū familiāris sīs: nisī āctūtum hinc abīs,
familiāris accipiēre faxō haud familiāriter.
[SŌSIA] hic inquam habitō ego atque hōrunc seruōs sum. [MERCURIUS] at scīn quō modō.
faciam ego hodiē tē superbum, nisī hinc abīs. [SŌSIA] quōnam modō.
[MERCURIUS] auferēre, nōn abībis, sī ego fūstem sūmpserō.
[SŌSIA] quīn mē esse huius familiāī familiārem praedicō.
[MERCURIUS] uide sīs quam mox uāpulāre uīs, nisī āctūtum hinc abīs.
[SŌSIA] tūn domō prohibēre peregre mē aduenientem postulās.
[MERCURIUS] haecine tua domust. [SŌSIA] ita inquam. [MERCURIUS] quis erus est igitur tibi.
[SŌSIA] ampitruō [quī nunc praefectust _ tēbānīs legiōnibus]
[quīcum nūpta est _ alcumēna]. [MERCURIUS] quid ais. quid nōmen tibi est.
[SŌSIA] sōsiam uocant _ tēbānī (dāuō prōgnātum patre).
[MERCURIUS] nē tū istic hodiē malō tuō compositīs mendāciīs
aduēnistī, audāciāī columen, cōnsūtīs dolis.
[SŌSIA] immō equidem tunicīs cōnsūtīs hūc adueniō, nōn dolis.
[MERCURIUS] at mentīris etiam: certō pedibus, nōn tunicīs uenīs.
[SŌSIA] ita profectō. [MERCURIUS] nunc profectō uāpulā _ ob mendācium.
[SŌSIA] nōn edepol uolō _ profectō. [MERCURIUS] at pol profectō ingrātiīs.
hoc quidem profectō certum est, nōn est arbitrārium.
[SŌSIA] tuam fidem obsecrō. [MERCURIUS] tūn tē audēs sōsiam esse dīcere,
quī ego sum. [SŌSIA] periī. [MERCURIUS] parum etiam, praeut futūrum est, praedicās.
quoius nunc es. [SŌSIA] tuōs, nam pugnīs usū fēcistī tuom.
prō fidem, tēbānī cīuēs. [MERCURIUS] etiam clāmās {carnifex}.
loquere. quid uēnistī. [SŌSIA] ut esset [quem tū pugnīs caederēs].
[MERCURIUS] cuius es. [SŌSIA] ampitruōnis {inquam} sōsia. [MERCURIUS] ergō istōc magis
[quia uāniloquoss] uāpulābis. ego sum (nōn tū) sōsia.
[SŌSIA] $ita$ dī faciant [ut tū potius sīs (atque *ego tē* ut uerberem)].
[MERCURIUS] etiam muttīs. [SŌSIA] iam tacēbō. [MERCURIUS] quis tibi erust. [SŌSIA] quem tū uolēs.
[MERCURIUS] quid igitur. quī nunc uocāre. [SŌSIA] nēmō [nisī quem iusseris].
[MERCURIUS] ampitruōnis tē esse <aiēbās> ~ sōsiam. [SŌSIA] peccāueram,
nam ampitruōnis †socium nē mē esse uoluī dīcere.
[MERCURIUS] scībam equidem nūllum esse nōbīs nisī mē seruom sōsiam.
fugit tē ratiō. [SŌSIA] utinam istuc pugnī fēcissent tuī.
[MERCURIUS] ego sum sōsia ille quem tū dūdum esse aiēbās mihi.
[SŌSIA] obsecrō ut per pācem liceat tē alloquī, ut nē uāpulem.
[MERCURIUS] immō indūtiae parumper fīant, sī quid uīs loquī.
[SŌSIA] nōn loquar nisī pāce facta, quandō pugnīs plūs ualēs.
[MERCURIUS] dīc sī quid uīs, nōn nocēbō. [SŌSIA] tuae fide crēdō. [MERCURIUS] meae.
[SŌSIA] quid sī fallēs. [MERCURIUS] tum Mercurius sōsiae īrātus siet.
[SŌSIA] animum aduorte. nunc licet mihi līberē quiduīs loquī.
ampitruōnis ego sum seruōs sōsia. [MERCURIUS] etiam dēnuō.
[SŌSIA] pācem fēcī, foedus fēcī. uēra dicō. [MERCURIUS] uāpulā.
[SŌSIA] ut libet quid tibi libet fac, quoniam pugnīs plūs ualēs.
uērum, utut es factūrus, hoc quidem hercle haud reticēbō tamen.
[MERCURIUS] tū mē uīuos hodiē numquam faciēs [quīn sim sōsia].
[SŌSIA] certē edepol tū mē aliēnābis numquam quīn noster siem.
nec nōbīs praeter mēd alius quisquam est seruōs sōsia.
[quī cum ampitruōne hinc una ieram in exercitum.]
[MERCURIUS] hic homō sānus nōn est. [SŌSIA] Quod mihi praedicās uitium, id tibi est.
quid, malum, nōn sum ego seruōs ampitruōnis sōsia.
nōnne hāc noctū nostra nāuis <hūc> ex portū Persicō
uenit, quae mē aduēxit. nōnne mē hūc erus mīsit meus.
nōnne ego nunc stō ante aedēs nostrās. nōn mī est lanterna in manū.
nōn loquor, nōn uigilō. nōnne hic homō modō mē pugnīs contudit.
fēcit hercle, nam etiam miserō nunc <mihi> malae dolent.
quid igitur ego dubitō, aut cur nōn intrō eō in nostram domum.
[MERCURIUS] quid, domum uostram. [SŌSIA] ita enim uērō. [MERCURIUS] quīn quae dīxistī modō
omnia ēmentītuss: equidem sōsia ampitruōnis sum.
nam noctū hāc solūta est nāuis nostra ē portū Persicō,
et ubī Pterela rex rēgnāuit oppidum expugnāuimus,
et legiōnēs tēloboārum uī pugnandō cēpimus,
et ipsus ampitruō optruncāuit rēgem Pterelam in proeliō.
[SŌSIA] egomet mihi nōn crēdō, cum illaec autumāre illum audiō.
hic quidem certē quae illic sunt rēs gestae memorat memoriter.
sed quid ais. quid ampitruōnī <dōnī> ā tēloboīs datum est.
[MERCURIUS] pterela rex quī pōtitāre solitus est patera aurea.
[SŌSIA] ēlocūtus est. ubī patera nunc est. [MERCURIUS] est in cistulā.
ampitruōnis obsignāta signō est. [SŌSIA] *signī* dīc [quid est].
[MERCURIUS] cum quadrīgīs sol exoriēns. quid mē captās {carnufex}.
[SŌSIA] argūmentīs uīcit. aliud nōmen quaerundum est _ mihi.
nesciō unde haec hic spectāuit. iam ego hunc dēcipiam probe.
nam quod egomet sōlus fēcī, nec quisquam alius affuit,
in tabernāclō, id quidem hodiē numquam poterit dīcere.
sī tū sōsia es, legiōnēs cum pugnābant maxume,
quid in tabernāclō fēcistī. uictus sum, sī dīxeris.
[MERCURIUS] cadus erat uīnī, inde implēuī hirneam. [SŌSIA] ingressust uiam.
[MERCURIUS] eam ego, ut mātre fuerat nātum, uīnī ēdūxī merī.
[SŌSIA] factum est illud, ut ego illic uīnī hirneam ēbiberim merī.
mīra sunt nisī latuit intus illic in illāc hirneā.
[MERCURIUS] quid nunc. uincōn argūmentīs tē [nōn esse sōsiam].
[SŌSIA] tū negās [mēd esse]. [MERCURIUS] quid ego nī negem [quī egomet siem].
[SŌSIA] per iouem iūrō [mēd esse] (neque mē [falsum dīcere]).
[MERCURIUS] at ego per mercurium iūrō, tibi iouem nōn crēdere.
nam iniūrātō sciō plūs crēdet mihi quam iūrātō tibi.
[SŌSIA] quis ego sum saltem, sī nōn sum sōsia. tē interrogō.
[MERCURIUS] ubī ego sōsia nōlim esse, tū estō sānē sōsia.
nunc, quandō ego sum, uāpulābis, nī hinc abīs, ignōbilis.
[SŌSIA] certē edepol, quom illum contemplō et fōrmam cognōscō meam,
quem ad modum ego sum (saepe in speculum īnspexī), nimis similest meī.
itidem habet petasum ac uestītum: tam cōnsimilest atque ego.
sura, pēs, statūra, tōnsus, oculī, nāsum uel labra,
malae, mentum, barba, collus: tōtus. quid uerbīs opust.
sī tergum cicātrīcōsum, nihil hoc similīst similius.
sed quom cōgitō, equidem certō idem sum quī semper fuī.
nouī erum, nouī aedīs nostrās. sānē sapiō et sentiō.
nōn ego illī obtemperō quod loquitur. pultābō foris.
[MERCURIUS] quō agis tē. [SŌSIA] domum. [MERCURIUS] quadrīgās sī nunc īnscendās Iouis
atque hinc fugiās, ita uix poteris effugere īnfortūnium.
[SŌSIA] nōnne [erae meae nūntiāre [quod erus meus iussit]] licet.
[MERCURIUS] tuae [sī quid <uīs> nūntiāre]. [hanc nostram adīre] nōn sinam.
nam [sī mē inrītāssis] hodiē lumbifragium hinc auferēs.
[SŌSIA] abeō _ potius. {dī immortālēs} obsecrō _ uostram fidem.
ubī ego periī. ubī immūtātus sum. ubī ego fōrmam perdidī.
an egomet mē illic relīquī, sī forte oblītus fuī.
nam hic quidem omnem imāginem meam, quae antehāc fuerat, possidet.
uīuō fit quod numquam quisquam mortuō faciet mihi.
ibō ad portum atque haec utī sunt facta erō dicam meō.
nisī etiam is quoque mē ignōrābit: quod ille faxit Iuppiter,
ut ego hodiē rāsō capite caluos capiam pilleum.

[MERCURIUS] bene prōsperē hoc hodiē operis prōcessit _ mihi.
āmōuī _ ā foribus maximam molestiam
[*patrī* ut licēret [tūtō illam amplexārier]].
iam ille illuc ad erum cum ampitruōnem aduēnerit,
nārrābit seruom hinc sēsē ā foribus sōsiam
āmōuisse. ille adeō illum mentīrī sibi
crēdet, neque crēdet hūc prōfectum, ut iusserat.
errōris ambō ego illōs et dēmentiae
complēbō atque omnem ampitruōnis familiam,
adeō usque, satietātem dum capiet pater
illius quam amat. igitur dēmum omnēs scient
quae facta. dēnique alcumēnam Iuppiter
rediget antīquam coniugī in concordiam.
nam ampitruō āctūtum uxōrī turbās conciet
atque īnsimulābit eam probrī. tum meus pater
eam sēditiōnem illī in tranquillum cōnferet.
nunc dē alcumēna dūdum quod dīxī minus,
hodiē illa pariet fīliōs geminōs duōs
alter decumō post mēnse nāscētur puer
quam sēminātust, alter mēnse septumō.
eōrum ampitruōnis alter est, alter Iouis:
uērum minōrī puerō maior est pater,
minor maiōrī. iamne hoc scitis quid siet.
sed alcumēnae huius honōris grātiā
pater cūrāuit unō ut fētū fieret,
unō ut labōre absoluat aerumnās duās.
[et nē in suspīciōne pōnātur stuprī
et clandestīna ut cēlētur cōnsuētiō.]
quamquam, ut iam dūdum dīxī, rescīscet tamen
ampitruō rem omnem. quid igitur. nēmō id probrō
profectō dūcet alcumēnae. nam deum
nōn par uidētur facere, dēlictum suom
suamque ut culpam expetere in mortālem ut sinat.
ōrātiōnem comprimam: crepuit foris.
ampitruō subditīuos eccum exit forās
cum alcumēna uxōre ūsūrāria.

[IUPPITER] bene ualē {alcumēna}. cūrā _ rem commūnem [quod facis].
atque inperce quaesō: mēnsēs iam tibi esse āctōs uidēs.
mihi necesse est īre hinc. uērum quod erit nātum tollitō.
alcumēna quid istuc est, mī uir, negōtī, quod tū tam subitō domō
abeās. [IUPPITER] edepol haud quod tuī mē neque domī distaedeat.
sed ubī summus imperātor nōn adest ad exercitum,
citius quod nōn factō est ūsus fit quam quod factō est opus.
[MERCURIUS] nimis hic scītust sūcopanta, quī quidem meus sit pater.
obseruātōte <eum>, quam blandē mulierī palpābitur.
[ALCUMĒNA] ecastor tē experior quantī faciās uxōrem tuam.
[IUPPITER] satin habēs, sī fēminārum nūlla est quam aequē dīligam.
[MERCURIUS] edepol nē illa sī istīs rēbus tē sciat operam dare,
ego faxim tēd ampitruōnem esse malīs, quam iouem.
[ALCUMĒNA] experīrī istuc mauellem mē quam mī memorārier.
prius abīs quam lectus ubī cubuistī concaluit locus.
herī uēnistī media nocte, nunc abīs. hocin placet.
[MERCURIUS] accēdam atque hanc appellābō et subparasītābor patrī.
numquam edepol quemquam mortālem crēdō ego uxōrem suam
sīc ecflictim amāre, proinde ut hic tē ecflictim dēperit.
[IUPPITER] carnufex, nōn ego tē nouī. abin ē cōnspectū meō.
quid tibi hanc cūrātiō est rem, uerberō, aut muttītiō.
quoii ego iam hoc scīpiōne Alc. Ah nōlī. [IUPPITER] muttītō modō.
[MERCURIUS] nēquiter paene expedīuit prima parasītātiō.
[IUPPITER] uērum quod tū dīcis, mea uxor, nōn tē mī īrāscī decet.
clanculum abiī ā legiōne: operam hanc subrupuī tibi,
ex mē prīmō <ut> prima scīrēs, rem ut gessissem pūblicam.
ea tibi omnia ēnārrāuī. nisī tē amārem plūrimum,
nōn facerem. [MERCURIUS] facitne ut dīxī. timidam palpō percutit.
[IUPPITER] nunc, nē legiō persentīscat, clam illuc redeundum est mihi,
nē mē uxōrem praeuertisse dīcant prae rē pūblicā.
[ALCUMĒNA] lacrimantem ex abitū concinnās tū tuam uxōrem. [IUPPITER] tacē.
nē corrumpe _ oculōs. redībō _ āctūtum. [ALCUMĒNA] id āctūtum diū est.
[IUPPITER] nōn ego tē hic lubēns relinquō neque abeō abs tē. [ALCUMĒNA] Sentiō,
nam quā nocte ad mē uēnistī, eadem abīs. [IUPPITER] cur mē tenēs.
tempus <est>: exīre ex urbe prius quam lūcēscat uolō.
nunc tibi hanc pateram, quae dōnō mī illī ob uirtūtem data est,
Pterela rex quī pōtitāuit, quem ego mea occidī manū,
alcumēna, tibi condōnō. [ALCUMĒNA] Facis ut aliās rēs solēs.
ecastor condignum dōnum, quālest quī dōnum dedit.
[MERCURIUS] immō sīc: condignum dōnum, quālest cuī dōnō datumst.
[IUPPITER] pergin autem. nōnne ego possum, furcifer, tē perdere.
[ALCUMĒNA] nōlī amābō, ampitruō, īrāscī sōsiae causa mea.
[IUPPITER] faciam ita ut uīs. [MERCURIUS] ex amōre hic admodum quam saeuos est.
[IUPPITER] numquid uīs. [ALCUMĒNA] ut quom absim mē amēs, mē tuam tē absente tamen.
[MERCURIUS] eamus {ampitruō}. lūcēscit hoc iam. [IUPPITER] abī _ prae {sōsia}
iam ego :::: sequar. numquid uīs. A. Etiam: ut āctūtum adueniās. I. Licet,
prius tua opīniōne hic aderō: bonum animum habe.
nunc tē, nox, quae mē mānsistī, mittō utī cedās diē,
ut mortālis inlūcēscat luce clārā et candida.
atque quantō, nox, fuistī longior hāc proxuma,
tantō breuior diēs ut fīat faciam, ut aequē disparet.
sed diēs ē nocte accēdat. ibō et Mercurium sequar.

[AMPITRUŌ] age. ī _ tū secundum. [SŌSIA] sequor. subsequor _ tē.
[AMPITRUŌ] scelestissimum tē arbitror. [SŌSIA] nam quam ob rem.
[AMPITRUŌ] quia $id$ [quod neque est (neque fuit) (neque futūrum est)]
mihi praedicās. [SŌSIA] eccere, iam tuātim
facis <tū>, ut tuīs nūlla apud tē fidēs sit.
[AMPITRUŌ] quid est. quō modō. iam quidem hercle ego tibi istam ::::
scelestam {scelus} linguam abscīdam. [SŌSIA] tuos sum,
proinde ut commodumst et lubet quidque faciās.
tamen quīn loquar haec utī facta sunt hic,
numquam ūllō modō mē potes dēterrēre.
[AMPITRUŌ] {scelestissime} audēs [mihi praedicāre] id
[domī tē esse nunc] [quī hic ades]. [SŌSIA] uēra dicō.
[AMPITRUŌ] malum [quod tibi dī dabunt] atque ego hodiē
dabō. [SŌSIA] istuc tibist in manū, nam tuos sum.
[AMPITRUŌ] tūn mē, uerberō, audēs erum lūdificārī.
tūne id dīcere audēs, quod nēmō umquam homō antehāc
uīdit nec potest fierī, tempore unō
homō idem duōbus locis ut simul sit.
[SŌSIA] profectō ut loquor rēs ita est. [AMPITRUŌ] Iuppiter tē
perdat. [SŌSIA] quid malī sum, ere, tua ex rē prōmeritus.
[AMPITRUŌ] rogāsne, improbe, etiam, quī lūdōs facis mē.
[SŌSIA] meritō maledīcās mihi, sī id ita factum est.†
uērum haud mentior, rēsque utī facta dicō.
[AMPITRUŌ] Homō hic ēbrius est, ut opinor.
[SŌSIA] utinam ita essem. [AMPITRUŌ] Optās quae facta.
[SŌSIA] egone. [AMPITRUŌ] Tū istic. ubī bibistī.
[SŌSIA] nusquam equidem bibī. [AMPITRUŌ] quid hoc sit
hominis. [SŌSIA] equidem deciēs dīxī:
domī ego sum, inquam, ecquid audīs.
et apud tē adsum sōsia idem.
satin hoc plānē, satin disertē,
ere, nunc uideor
tibi locūtus esse. [AMPITRUŌ] Vah,
apage tē ā mē. [SŌSIA] quid est negōtī.
[AMPITRUŌ] pestis tē tenet. [SŌSIA] nam quor istuc
dīcis. equidem ualeō et saluos
sum rēctē, ampitruō. [AMPITRUŌ] at tē ego faciam
hodiē proinde ac meritus es,
ut minus ualeās et miser sīs,
saluōs domum sī redierō: iam
sequere sīs, erum quī lūdificās
dictīs dēlīrantibus,
quī quoniam erus quod imperāuit neglēxistī persequī,
nunc uenīs etiam ultrō inrīsum dominum: quae neque fierī
possunt neque fandō umquam accēpit quisquam prōfers, carnifex.
quoius ego hodiē in tergum faxō ista expetant mendācia.
[SŌSIA] ampitruō, miserrima istaec miseria est seruō bonō,
apud erum quī uēra loquitur, sī id uī uērum uincitur.
[AMPITRUŌ] quō id, malum, pactō potest nam (mēcum argūmentīs putā)
fierī, nunc utī tū <et> hic sīs et domī. id dīcī uolō.
[SŌSIA] sum profectō et hic et illic. hoc cuiuīs mīrārī licet,
neque tibi istuc mīrum * magis uidētur quam mihi.
[AMPITRUŌ] quō modō. [SŌSIA] nihilō {inquam} mīrum magis tibi istuc quam mihi.
neque {ita mē dī :::: ament} crēdēbam prīmō mihimet sōsiae,
dōnec sōsia illic egomet fēcit sibī utī crederem.
ōrdine omne, utī quicque āctum est, dum apud hostis sēdimus,
ēdissertāuit. tum fōrmam una abstulit cum nōmine.
neque lac lactis magis est simile quam ille ego similest meī.
nam ut dūdum ante lūcem ā portū mē praemīsistī domum.
[AMPITRUŌ] quid igitur. [SŌSIA] prius multō ante aedīs stābam quam illō aduēneram.
[AMPITRUŌ] quās {malum} nūgās. satin tū sānus es. [SŌSIA] sīc sum ut uidēs.
[AMPITRUŌ] huic hominī nesciō quid est malī mala obiectum manū,
postquam ā mē abiit. [SŌSIA] fateor, nam sum obtūsus pugnīs pessume.
[AMPITRUŌ] quis tē uerberāuit. [SŌSIA] egomet mēmet, quī nunc sum domī.
[AMPITRUŌ] caue quicquam [nisī quod rogābō _ tē] mihi responderīs.
omnium prīmum iste quī sit sōsia, hoc dīcī uolō.
[SŌSIA] tuōs est seruōs. [AMPITRUŌ] Mihī quidem unō tē plūs etiam est quam uolō,
neque postquam sum nātus habuī nisī tē seruom sōsiam.
[SŌSIA] at ego nunc, ampitruō, dicō: sōsiam seruom tuom
praeter mē alterum, inquam, adueniēns faciam ut offendās domī,
dāuō prōgnātum patre eōdem quō ego sum, fōrma, aetāte item
quā ego sum. quid opust uerbīs. geminus sōsia hic factust tibi.
[AMPITRUŌ] nimia memorās mīra. sed uīdistin uxōrem meam.
[SŌSIA] quīn intrō īre in aedīs numquam licitum est. [AMPITRUŌ] quis tē prohibuit.
[SŌSIA] sōsia ille, quem iam dūdum dicō, is quī mē contudit.
[AMPITRUŌ] quis istic sōsia est. [SŌSIA] ego, inquam. quotiēns dīcendum est tibi.
[AMPITRUŌ] sed quid ais. num obdormīuistī dūdum. [SŌSIA] nusquam gentium.
[AMPITRUŌ] ibī forte istum sī uīdissēs quendam in somnīs sōsiam.
[SŌSIA] nōn soleō ego somnīculōsē erī imperia persequī.
uigilāns uīdī, uigilāns nunc <tē> uideō, uigilāns fābulor,
uigilantem ille mē iam dūdum uigilāns pugnīs contudit.
[AMPITRUŌ] quis homō. [SŌSIA] sōsia {inquam} ego ille. {quaesō} nōnne intellegis.
[AMPITRUŌ] quī {malum} intellegere quisquam potis est. ita nūgās blatis.
[SŌSIA] uērum āctūtum nōscēs, quom illum nōscēs seruom sōsiam.
[AMPITRUŌ] sequere hāc igitur mē, nam mī istuc prīmum exquīsītō est opus.
[sed uide ex nāuī efferantur quae imperāuī iam omnia.
[SŌSIA] et memor sum et dīligēns, ut quae imperēs compāreant.
nōn ego cum uīnō simītū ēbibī imperium tuom.
[AMPITRUŌ] utinam dī faxint, īnfecta dicta rē ēueniant tua.]


alcumēna Satin parua rēs est uoluptātum in uita atque in aetāte agunda
praequam quod molestum est. ita cuique comparātum est in aetāte hominum.
ita diuis est placitum, uoluptātem ut maeror comēs cōnsequātur:
quīn incommodī plūs malīque īlicō adsit, bonī sī optigit quid.
nam ego id nunc experior domō atque ipsa dē mē sciō, cuī uoluptās
parumper datast, dum uirī meī mihi potestās uidendī fuit
noctem ūnam modō. atque is repente abiit ā mē hinc ante lūcem.
sōla hic mihi nunc uideor, quia ille hinc abest quem ego amō praeter omnēs.
plūs aegrī ex abitū uirī, quam ex aduentū uoluptātis cēpī.
sed hoc mē beat
saltem, quom perduellis uīcit et domum laudis compos reuenit:
id sōlāciō est.
absit, dum modō laude parta
domum recipiat sē. feram et perferam usque
abitum eius animō fortī atque offirmātō, id modō sī mercēdis
datur mī, ut meus uictor uir bellī clueat.
satis mī esse dūcam.
uirtūs praemium est optimum.
uirtūs omnibus rēbus anteit profectō:
lībertās salūs uita rēs et parentēs, patria et prōgnātī
tūtantur, seruantur:
uirtūs omnia in sēsē habet, omnia adsunt
bona quem penest uirtūs.
[AMPITRUŌ] edepol mē uxōrī exoptātum crēdō aduentūrum domum,
quae mē amat, quam contrā amō, praesertim rē gesta bene,
uictīs hostibus: quōs nēmō posse superārī ratust,
eōs auspiciō meō atque ductū prīmō coetū uīcimus.
certē enim mēd illī expectātum optātō uentūrum sciō.
[SŌSIA] quid. mē nōn rēre expectātum amīcae uentūrum meae.
[ALCUMĒNA] meus uir hic quidem est. [AMPITRUŌ] Sequere hāc tū mē. [ALCUMĒNA] Nam quid ille reuortitur
quī dūdum properāre sē aibat. an ille mē temptat sciēns
atque id sē uolt experīrī, suom abitum ut dēsīderem.
ecastor mēd haud inuita sē domum recipit suam.
[SŌSIA] ampitruō, redīre ad nāuem meliust nōs. [AMPITRUŌ] quā grātiā.
[SŌSIA] quia domī datūrus nēmō est prandium aduenientibus.
[AMPITRUŌ] quī tibi nunc istuc in mentemst. [SŌSIA] quia enim sērō aduēnimus.
[AMPITRUŌ] quī. [SŌSIA] quia alcumēnam ante aedīs stāre saturam intellegō.
[AMPITRUŌ] Grauidam ego illanc hic relīquī quom abeō. [SŌSIA] eī periī miser.
[AMPITRUŌ] quid tibi est. [SŌSIA] ad aquam praebendam commodum aduēnī domum,
decumō post mēnse, ut ratiōnem tē putāre intellegō.
[AMPITRUŌ] bonō animō es. [SŌSIA] scīn quam bonō animō sim. sī situlam cēperō,
numquam edepol tū mihi dīuīnī crēduīs post hunc diem,
nī ego illī puteō, sī occepsō, animam omnem intertrāxerō.
[AMPITRUŌ] sequere hāc mē modō. alium ego istī reī allēgābō, nē time.
Al. Magis nunc <mē> meum officium facere, sī huic eam aduorsum, arbitror.
[AMPITRUŌ] ampitruō uxōrem salūtat laetus spērātam suam,
quam omnium tēbīs uir ūnam esse optimam diiūdicat,
quamque adeō cīuēs tēbānī uērō rūmiferant probam.
ualuistīn usque. exspectātun adueniō. [SŌSIA] haud uīdī magis.
exspectātum eum salūtat magis haud quicquam quam canem.
[AMPITRUŌ] et quom tē †grauidam et quom tē pulcrē plēnam aspiciō, gaudeō.
[ALCUMĒNA] obsecrō ecastor, quid tū mē dērīdiculī grātia
sīc salūtās atque appellās, quasī dūdum nōn uīderīs
quasique nunc prīmum recipiās tē domum hūc ex hostibus.
[atque mē nunc proinde appellās quasī multō post uīderīs.]
[AMPITRUŌ] immō equidem tē nisī nunc hodiē nusquam uīdī gentium.
[ALCUMĒNA] cur negās. [AMPITRUŌ] quia uēra <didicī> dīcere. [ALCUMĒNA] haud aequom facit
[quī [quod didicit] $id$ dēdiscit]. an perīclitāminī
quid animī habeam. sed quid hūc uōs reuortiminī tam citō.
an tē auspicium commorātum est an tempestās continet
quī nōn abiistī ad legiōnēs, ita utī dūdum dīxerās.
[AMPITRUŌ] dūdum. quam dūdum istuc factum est. Al. Temptās. iam dūdum, modō.
[AMPITRUŌ] quī istuc potis est [fierī] {quaesō} {ut dīcis}: iam dūdum, modō.
[ALCUMĒNA] quid enim cēnsēs. tē ut dēlūdam contrā lūsōrem meum,
quī nunc prīmum tē aduēnisse dīcās, modō quī hinc abierīs.
[AMPITRUŌ] haec quidem dēlīrāmenta loquitur. [SŌSIA] paulisper manē
[dum ēdormīscat _ ūnum somnum]. [AMPITRUŌ] quaene [uigilāns] somniat.
[ALCUMĒNA] equidem {ecastor} uigilō et [uigilāns] $id$ [quod factum est] fābulor.
nam dūdum ante lūcem (et istunc) (et tē) uīdī. [AMPITRUŌ] quō in locō.
[ALCUMĒNA] hīc in aedibus [ubī tū habitās]. [AMPITRUŌ] numquam factum est. [SŌSIA] nōn tacēs.
quid [sī ē portū nāuis hūc nōs dormientīs dētulit].
[AMPITRUŌ] etiam tū quoque adsentāris _ huic. [SŌSIA] quid uīs [fierī].
nōn tū scīs. [baccae baccantī sī <uelis> aduersārier]
ex īnsānā īnsāniōrem faciēs, feriet saepius.
sī obsequāre, una resoluās plāgā. [AMPITRUŌ] at pol quī certa rēs
hanc est obiūrgāre, quae mē hodiē aduenientem domum
nōluerit salūtāre. [SŌSIA] inrītābis crābrōnēs. [AMPITRUŌ] tacē.
alcumēna, ūnum rogāre tē uolō. [ALCUMĒNA] quid uīs rogā.
[AMPITRUŌ] num tibi aut stultitia accessit aut superat superbia.
[ALCUMĒNA] quī istuc in mentemst tibi ex mē, mī uir, percontārier.
[AMPITRUŌ] quia salūtāre aduenientem mē solēbās antidhāc,
appellāre, itidem ut pudīcae suōs uirōs quae sunt solent.
eō mōre expertem tē factam adueniēns offendī domī.
[ALCUMĒNA] ecastor equidem tē certō herī aduenientem īlicō,
et salūtāuī et ualuissēsne usque exquīsīuī simul,
mī uir, et manum prehendī et ōsculum tetulī tibi.
[SŌSIA] tūn herī hunc salūtāuistī. [ALCUMĒNA] Et tē quoque etiam, sōsia.
[SŌSIA] ampitruō, spērāuī ego istam tibi paritūram fīlium.
uērum nōn est puerō grauida. [AMPITRUŌ] quid igitur. [SŌSIA] īnsāniā.
[ALCUMĒNA] equidem sāna sum (et deōs quaesō [ut salua pariam _ fīlium]).
uērum tū malum magnum habēbis [sī hic suom officium facit].
ob istuc ōmen {ōminātor} capiēs [quod tē condecet].
[SŌSIA] enim uērō praegnātī oportet et malum et malum darī,
ut quod obrōdat sit, animō sī male esse occēperit.
[AMPITRUŌ] tū mē heri hīc uīdistī. [ALCUMĒNA] ego, inquam, sī uīs deciēs dīcere.
[AMPITRUŌ] in somnīs fortasse. Al. Immō uigilāns uigilantem. Am. Eī miserō mihi.
[SŌSIA] quid tibi est. [AMPITRUŌ] dēlīrat uxor. [SŌSIA] ātrā bīlī percita est.
nūlla rēs tam dēlīrantīs hominēs concinnat citō.
[AMPITRUŌ] ubī prīmum tibi sēnsistī {mulier} implicīscier.
[ALCUMĒNA] equidem ecastor sāna et salua sum. [AMPITRUŌ] quor igitur praedicās,
tē herī mē uīdisse, quī hāc noctū in portum aduectī sumus.
ibī cēnāuī atque ibī quiēuī in nāuī noctem perpetem,
neque meum pedem hūc intulī etiam in aedīs, ut cum exercitū
hinc profectus sum ad tēloboās hostis eōsque ut uīcimus.
[ALCUMĒNA] immō mēcum cēnāuistī et mēcum cubuistī. [AMPITRUŌ] quid est.
[ALCUMĒNA] uēra dicō. [AMPITRUŌ] nōn dē hāc quidem {hercle} rē. *dē aliīs* nesciō.
[ALCUMĒNA] prīmulō dīlūculō abiistī _ ad legiōnēs. [AMPITRUŌ] quō modō.
[SŌSIA] rēctē dīcit, ut commeminit: somnium nārrat tibi.
sed {mulier} postquam experrēcta es, tē prōdigiālī Ioui
aut molā salsa hodiē aut tūre comprecātam oportuit.
[ALCUMĒNA] uae capitī tuō. [SŌSIA] tua istuc refert sī cūrāuerīs.
[ALCUMĒNA] iterum iam hic in mē inclēmenter dīcit (atque id sine malō).
[AMPITRUŌ] tacē tū. tū dīc. egone abs tē abiī hinc hodiē cum dīlūculō.
[ALCUMĒNA] quis igitur [nisī uōs] nārrāuit mī [*illī* ut fuerit _ proelium].
[AMPITRUŌ] an etiam id tū scīs. [ALCUMĒNA] quippe quī ex tē audīuī [ut urbem maximam
expugnāuissēs (rēgemque pterelam tūte occīderīs)].
[AMPITRUŌ] egone istuc dīxī. [ALCUMĒNA] tūte istic, etiam adstante hoc sōsia.
[AMPITRUŌ] audīuistīn tū mē [nārrāre haec] hodiē. [SŌSIA] ubī ego audīuerim.
[AMPITRUŌ] hanc rogā. [SŌSIA] mē quidem praesente numquam factum est {quod sciam}.
[ALCUMĒNA] mīrum [quīn tē aduersus dīcat]. [AMPITRUŌ] {sōsia} age mē hūc aspice.
[SŌSIA] spectō. [AMPITRUŌ] uēra <uolō> loquī tē. nōlō [adsentārī mihi].
audīuistīn tū hodiē mē [illī dīcere $ea$ [quae illa autumat]].
[SŌSIA] quaesō edepol, num tū quoque etiam īnsānīs, quom id mē interrogās,
quī ipsus equidem nunc prīmum istanc tēcum cōnspiciō simul.
[AMPITRUŌ] quid nunc, mulier. audīn illum. Al. ego uērō, ac falsum dīcere.
[AMPITRUŌ] neque tū illī neque mihi uirō ipsī crēdis. [ALCUMĒNA] Eō fit quia mihi
plūrimum crēdō et sciō istaec facta proinde ut prōloquor.
[AMPITRUŌ] tūn mē herī aduēnisse dīcis. Al. tūn tē abiisse hodiē hinc negās.
[AMPITRUŌ] negō enim uērō, et mē aduenīre nunc prīmum aiō ad tē domum.
[ALCUMĒNA] {obsecrō} etiamne hoc negābis tē [auream pateram mihi
dedisse dōnō hodiē [quā tē illī dōnātum esse dīxerās]].
[AMPITRUŌ] neque edepol dedī (neque dīxī). uērum ita animātus fui
itaque nunc sum, ut ea tē patera dōnem. sed quis istuc tibi
dīxit. [ALCUMĒNA] ego equidem ex tē audīuī et ex tua accēpī manū
pateram. [AMPITRUŌ] manē manē {obsecrō tē}. nimis dēmīror {sōsia}
[quī illaec illic mē dōnātum esse aurea patera sciat]
[nisī tū dūdum hanc conuēnistī (et nārrāuistī _ haec omnia)].
[SŌSIA] neque edepol ego dīxī (neque istam uīdī [nisī tēcum simul]).
[AMPITRUŌ] quid hoc sit hominis. [ALCUMĒNA] uīn [prōferrī] pateram. [AMPITRUŌ] [prōferrī] uolō.
[ALCUMĒNA] fīat. <heus> tū {tessala} intus pateram prōfertō forās,
quā hodiē meus uir dōnāuit mē. [AMPITRUŌ] sēcēde hūc tū, sōsia,
enim uērō illud praeter alia mīra mīror maxime,
sī haec habet pateram illam. [SŌSIA] an etiam crēdis id, quae in hāc cistellula
tuō signō obsignāta fertur. [AMPITRUŌ] Saluom signum est. [SŌSIA] īnspice.
[AMPITRUŌ] rēctē. $ita$ est [ut obsignāuī]. [SŌSIA] {quaesō} quīn tū istanc iubēs
[prō cerrītā circumferrī]. [AMPITRUŌ] {edepol} quī [factō] <est> opus.
nam haec quidem {edepol} lāruārum plēnast. [ALCUMĒNA] quid uerbīs opust.
em tibi pateram. eccam. [AMPITRUŌ] cedo _ mī. [ALCUMĒNA] age. aspice hūc {sīs} nunciam
tū quī quae facta īnfitiāre. quem ego iam hic conuincam palam.
estne haec patera, quā dōnātuss illī. [AMPITRUŌ] Summe Iuppiter,
quid ego uideō. haec ea est profectō patera. periī, sōsia.
[SŌSIA] aut pol haec praestīgiātrīx multō mulier maxima est
aut pateram hic inesse oportet. [AMPITRUŌ] agedum, exsolue cistulam.
[SŌSIA] quid ego istam exsoluam. obsignātast rēctē, rēs gesta est bene:
tū peperistī ampitruōnem, ego alium peperī sōsiam.
nunc sī patera pateram peperit, omnēs congemināuimus.
[AMPITRUŌ] certum est aperīre atque īnspicere. [SŌSIA] uidē sīs signī quid siet,
nē posterius in mē culpam cōnferās. [AMPITRUŌ] Aperī modō.
nam haec quidem nōs dēlīrantīs facere dictīs postulat.
[ALCUMĒNA] unde haec igitur est nisī abs tē quae mihi dōnō data est.
[AMPITRUŌ] opus mī est istuc exquīsītō. [SŌSIA] iuppiter, prō Iuppiter.
[AMPITRUŌ] quid tibi est. [SŌSIA] hic patera nūlla in cistulāst. [AMPITRUŌ] quid ego audiō.
[SŌSIA] id quod uērumst. [AMPITRUŌ] at cum cruciātū iam, nisī apparet, tuō.
[ALCUMĒNA] haec quidem apparet. [AMPITRUŌ] quis igitur tibi dedit. [ALCUMĒNA] quī mē rogat.
[SŌSIA] mē captās, quia tūte ab nāuī clanculum hūc alia uia
praecucurristī, atque hinc pateram tūte exēmistī atque eam
huic dedistī, post hanc rūrsum obsignāstī clanculum.
[AMPITRUŌ] eī mihi, iam tū quoque huius adiuuās īnsāniam.
ain herī nōs aduēnisse hūc. [ALCUMĒNA] Aiō, adueniēnsque īlicō
mē salūtāuistī, et ego tē, et ōsculum tetulī tibi.
[SŌSIA] iam illud nōn placet ~ prīncipium _ dē ōsculō. [AMPITRUŌ] perge [exsequī].
[ALCUMĒNA] lāuistī. [AMPITRUŌ] quid [postquam lāuī]. [ALCUMĒNA] accubuistī. [SŌSIA] euge optime.
nunc exquīre. [AMPITRUŌ] nē interpellā. perge [porrō dīcere].
[ALCUMĒNA] cēna adposita est. cēnāuistī _ mēcum. ego accubuī _ simul.
[AMPITRUŌ] in eōdem lectō. [ALCUMĒNA] in eōdem. [SŌSIA] ei nōn placet _ conuīuium.
[AMPITRUŌ] sine modo [argūmenta dīcat]. quid [postquam cēnāuimus].
[ALCUMĒNA] tē [dormītāre] aibās. mēnsa ablāta est. [cubitum] hinc abiimus.
[AMPITRUŌ] ubī tū cubuistī. [ALCUMĒNA] in eōdem lectō tēcum una in cubiculō.
[AMPITRUŌ] perdidistī. [SŌSIA] quid tibi est. [AMPITRUŌ] haec mē modō ad mortem dedit.
[ALCUMĒNA] quid iam {amābō}. [AMPITRUŌ] nē mē appellā. [SŌSIA] quid tibi est. [AMPITRUŌ] periī miser
[quia pudīcitiae huius uitium mē hinc absente est additum].
[ALCUMĒNA] {obsecrō ecastor} cur istuc {mī uir} ex tēd audiō.
[AMPITRUŌ] uir ego tuos sim. nē mē appellā {falsa} _ falsō nōmine.
[SŌSIA] haeret haec rēs, sī quidem haec iam mulier facta est ex uirō.
[ALCUMĒNA] quid ego fēcī, quā istaec propter dicta dīcantur mihi.
[AMPITRUŌ] tūte ēdictās facta tua, ex mē quaeris quid dēlīquerīs.
[ALCUMĒNA] quid ego tibi dēlīquī [sī [cui nūpta sum] tēcum fuī].
[AMPITRUŌ] tūn mēcum fueris. quid illāc impudente audācius.
saltem, tūte sī pudōris egeās, sūmās mūtuom.
[ALCUMĒNA] istuc facinus [quod tū īnsimulās] nostrō generī nōn decet.
tū sī mē impudīcitiāī captās, capere nōn potes.
[AMPITRUŌ] prō dī immortālēs, cognōscin tū mē saltem, sōsia.
[SŌSIA] propemodum. [AMPITRUŌ] cēnāuīn ego herī in nāuī in portū persicō.
[ALCUMĒNA] mihi quoque adsunt testēs, quī illud quod ego dicam adsentiant.
[SŌSIA] nesciō quid istuc negōtī dicam, nisī sī quispiam est
ampitruō alius, quī forte tēd hinc absentī tamen
tuam rem cūret tēque absente hic mūnus fungātur tuom.
nam quod dē illō subditīuō sōsia mīrum nimis,
certē dē istōc ampitruōne iam alterum mīrum est magis.
[AMPITRUŌ] nesciō quis praestigiator hanc frūstrātur mulierem.
[ALCUMĒNA] per suprēmī rēgis rēgnum iūrō et mātrem familiās
iūnōnem, quam mē uerērī et metuere est par maxume,
ut mī extrā ūnum tē mortālis nēmō corpus corpore
contigit, quō mē impudīcam faceret. [AMPITRUŌ] uēra istaec uelim.
[ALCUMĒNA] uēra dicō, sed nēquīquam, quoniam nōn uīs crēdere.
[AMPITRUŌ] mulier es, audācter iūrās. [ALCUMĒNA] Quae nōn dēlīquit, decet
audācem esse, cōnfīdenter prō sē et proteruē loquī.
[AMPITRUŌ] satis audācter. [ALCUMĒNA] ut pudīcam decet. Am. †In uerbīs probās.
[ALCUMĒNA] nōn ego illam mihi dōtem dūcō esse, quae dōs dīcitur,
sed pudīcitiam et pudōrem et sēdātum cupīdinem,
deum metum, parentum amōrem et cognātum concordiam,
tibi mōrigera atque ut mūnifica sim bonīs, prōsim probis.
[SŌSIA] nē ista edepol, sī haec uēra loquitur, examussim est optima.
[AMPITRUŌ] dēlēnītus sum profectō ita, ut mē quī sim nesciam.
[SŌSIA] ampitruō es profectō, caue sīs nē tū tē usū perduīs:
ita nunc hominēs immūtantur, postquam peregre aduēnimus.
[AMPITRUŌ] mulier, istam rem inquīsītam certum est nōn āmittere.
[ALCUMĒNA] edepol mē libente faciēs. [AMPITRUŌ] quid ais. respondē mihi,
quid sī addūcō tuom cognātum hūc ā nāuī Naucratem,
quī mēcum una uectust una nāuī, atque is sī dēnegat
facta quae tū facta dīcis, quid tibi aequom est fierī.
numquid causam dīcis, quīn tē hoc multem mātrimōniō.
[ALCUMĒNA] sī dēlīquī, nūlla causa est. [AMPITRUŌ] Conuenit. tū {sōsia}
duc hōs intrō. ego hūc ab nāuī mēcum addūcam Naucratem.
[SŌSIA] nunc quidem praeter nōs nēmō est. dīc mihi uērum sēriō:
ecquis alius sōsia intust, quī meī similis siet.
[ALCUMĒNA] abin hinc ā mē dignus dominō seruōs. [SŌSIA] abeō, sī iubēs.
[ALCUMĒNA] nimis ecastor facinus mīrum est, quī illī conlibitum siet
meō uirō sīc mē īnsimulāre falsō facinus tam malum.
quidquid est, iam ex naucratē cognātō id cognōscam meō.

[IUPPITER] ego sum ille ampitruō [quoi est _ seruos sōsia]
idem Mercurius quī fit, quandō commodumst,
in superiōre quī habitō cēnāculō,
quī interdum fiō Iuppiter, quandō lubet.
hūc autem quom extemplō aduentum adportō, īlicō
ampitruō fiō et uestītum immūtō meum.
nunc hūc honōris uostrī ueniō grātia,
nē hanc incohātam trānsigam cōmoediam.
simul alcumēnae, quam uir īnsontem probrī
ampitruō accūsat, uenī ut auxilium feram:
nam mea sit culpa, quod egomet contrāxerim,
sī id alcumēnae innocentī expetat.
nunc ampitruōnem mēmet, ut occēpī semel,
esse adsimulābō, atque in hōrum familiam
frūstrātiōnem hodiē iniciam maxumam.
post igitur dēmum faciam rēs fīat palam
atque alcumēnae in tempore auxilium feram
faciamque ut unō fētū et quod grauida est uirō
et mē quod grauidast pariat sine dolōribus.
Mercurium iussī mē continuō cōnsequī,
sī quid uellem imperāre. nunc hanc adloquar.

[ALCUMĒNA] dūrāre nequeō in aedibus. ita mē probrī,
stuprī, dēdecoris ā uirō argūtam meō.
ea quae sunt facta īnfecta ut reddat clāmitat,
quae neque sunt facta neque ego in mē admīsī arguit.
atque id mē sūsque dēque esse habitūram putat.
nōn edepol faciam, neque mē perpetiar probrī
falsō īnsimulātam, quīn ego illum aut dēseram
aut satis faciat mī ille atque adiūret īnsuper,
nōlle esse dicta quae in mē īnsontem prōtulit.
[IUPPITER] faciundum est mī illud, fierī quod illaec postulat,
sī mē illam amantem ad sēsē studeam recipere,
quandō ego quod fēcī, id factum ampitruōnī offuit
atque illī dūdum meus amor negōtium
īnsontī exhibuit, nunc autem īnsontī mihi
illius ira in hanc et male dicta expetent.
[ALCUMĒNA] sed eccum uideō quī mē miseram arguit
stuprī, dēdecoris. [IUPPITER] tē uolō, uxor, conloquī.
quō tē āuortistī. * [ALCUMĒNA] Ita ingenium meumst:
inimīcōs semper osa sum optuērier.
[IUPPITER] heia autem inimīcōs. [ALCUMĒNA] sīc est, uēra praedicō.
nisī etiam hoc falsō dīcī īnsimulātūrus es.
[IUPPITER] nimis īrācunda es. [ALCUMĒNA] Potin ut abstineās manum.
nam certō, sī sīs sānus aut sapiās satis,
quam tū impudīcam esse arbitrēre et praedicēs,
cum ea tū sermōnem nec iocō nec sēriō
tibi habeās, nisī sīs stultior stultissimō.
[IUPPITER] sī dīxī, nihilō magis es, neque ego esse arbitror,
et id hūc reuortī utī mē pūrgārem tibi.
nam numquam quicquam meō animō fuit aegrius,
quam postquam audīuī tēd esse īrātam mihi.
cur dīxistī. inquiēs. ego expediam tibi.
nōn edepol quō tē esse impudīcam crederem.
uērum perīclitātus sum animum tuom,
quid facerēs et quō pactō id ferre indūcerēs.
equidem iocō illa dīxeram dūdum tibi,
rīdiculī causa. uel hunc rogātō sōsiam.
[ALCUMĒNA] quīn hūc addūcis meum cognātum Naucratem,
testem quem dūdum tē adductūrum dīxerās,
tē hūc nōn uēnisse. [IUPPITER] sī quid dictum est per iocum,
nōn aequom est id tē sēriō praeuortier.
[ALCUMĒNA] ego illud sciō quam doluerit cordī meō.
[IUPPITER] per dexteram tuam tē, alcumēna, orō obsecrō,
da mihi hanc ueniam, ignōsce, īrāta nē siēs.
[ALCUMĒNA] ego istaec fēcī uerba uirtūte irrita.
nunc, quandō factīs mē impudīcīs abstinī,
ab impudīcīs dictīs āuortī uolō.
ualeās, tibi habeās rēs tuās, reddās meās.
iuben mī īre comitēs. [IUPPITER] sānan es. [ALCUMĒNA] #S# nōn iubēs,
ibō egomet. comitem mihi pudīcitiam dūxerō.†
[IUPPITER] manē. arbitrātū tuō iūs iūrandum dabō,
mē meam pudīcam esse uxōrem arbitrārier.
id ego sī fallō, tum tē, summe Iuppiter,
quaesō, ampitruōnī ut semper īrātus siēs.
[ALCUMĒNA] ā, propitius sit potius. [IUPPITER] cōnfīdō fore.
nam iūs iūrandum uērum tē aduorsum dedī.
iam nunc īrāta nōn es. [ALCUMĒNA] nōn sum. [IUPPITER] bene facis.
nam in hominum aetāte multa ēueniunt huius modī:
capiunt uoluptātēs, capiunt rūrsum miseriās.
īrae interueniunt, redeunt rūrsum in grātiam.
uērum īrae sī quae forte ēueniunt huius modī
inter eōs, rūrsum sī reuentum in grātiam est,
bis tantō amīcī sunt inter sē quam prius.
[ALCUMĒNA] prīmum cauisse oportuit nē dīcerēs,
uērum eadem sī īsdem pūrgās mī, patiunda sunt.
[IUPPITER] iube uērō uāsa pūra [adōrnārī _ mihi]
[ut [quae apud legiōnem uōta uōuī] [sī domum
rediissem _ saluos]] $ea$ ego exsoluam ~ omnia.
[ALCUMĒNA] ego istuc cūrābō. [IUPPITER] ēuocāte _ hūc sōsiam
gubernātōrem quī in mea nāuī fuit
bleparōnem arcessat, quī nōbīscum prandeat.
is adeō * inprānsus lūdificābitur,
cum ego ampitruōnem collō hinc obstrictō traham.
[ALCUMĒNA] mīrum quid sōlus sēcum sēcrētō ille agat.
atque aperiuntur aedēs. exit sōsia.

[SŌSIA] {ampitruō} assum. [sī quid opus est] impera. imperium exequar.
[IUPPITER] {sōsia} optumē aduenis. [SŌSIA] iam pax est _ inter uōs duōs.
nam [quia uōs [tranquillōs] uideō] gaudeō (et uolup est _ mihi).
atque ita seruom par uidētur frūgī sēsē īnstituere:
proinde erī ut sint, ipse item sit. uoltum ē uoltū comparet:
trīstis sit, sī erī sint trīstēs. hilarus sit, sī gaudeant.
sed age respondē: iam uōs rediistis in concordiam.
[IUPPITER] dērīdēs, quī scīs haec dūdum mē dīxisse per iocum.
[SŌSIA] an id iocō dīxistī. equidem sēriō (ac uērō) ratus.
[IUPPITER] habuī expūrigātiōnem. facta pax est. [SŌSIA] optumē est.
[IUPPITER] ego rem dīuīnam intus faciam, uōta quae sunt. [SŌSIA] cēnseō.
[IUPPITER] tū gubernātōrem ā nāuī hūc ēuocā uerbīs meīs
bleparōnem, quī rē dīuīna facta mēcum prandeat.
[SŌSIA] iam hic erō, cum illic cēnsēbis esse mē. [IUPPITER] āctūtum hūc redī.
[ALCUMĒNA] numquid uīs, quīn abeam iam intrō, ut appārentur quibus opust.
[IUPPITER] ī sānē, et quantum potest parāta fac sint omnia.
[ALCUMĒNA] quīn uenīs quandō uīs intrō. faxō haud quicquam sit morae.
[IUPPITER] rēctē loquere et proinde dīligentem ut uxōrem decet.
iam hīsce ambō, et seruōs et era, frūstrā sunt duō,
quī mē ampitruōnem rentur esse: errant probe.
nunc tū dīuīne hūc fac adsīs sōsia
(audīs quae dicō, tam etsī praesēns nōn ades),
fac ampitruōnem aduenientem ab aedibus
ut abigās. quōuīs pactō fac commentus sīs.
uolō dēlūdī illunc, dum cum hāc ūsūrāriā
uxōre nunc mihi mōrigerō. haec cūrāta sint
fac sīs, proinde adeō ut uelle mēd intellegis,
atque ut ministrēs mihi, mihi cum sacruficem.

[MERCURIUS] concēdite (atque abscēdite) _ omnēs (dē uiā dēcēdite)
(nec quisquam tam audāx fuat ~ homō [quī obuiam obsistat _ mihi]).
nam mihi quidem {hercle} quī minus liceat deō minitārier
_ populō [nī dēcēdat mihi] [quam seruolō in cōmoediīs].
ille nāuem saluam nūntiat (aut īrātī aduentum senis).
ego sum iouī dictō audiēns. eius iussū nunc hūc mē adferō.
quam ob rem mihi magis par est [uiā dēcēdere (et concēdere)].
pater uocat mē. eum sequor. eius dictō imperiō sum audiēns.
[ut fīlium [bonum patrī esse] oportet] $itidem$ ego sum _ patrī.
amantī subparasītor (hortor) (adstō) (admoneō) (gaudeō).
[sī quid patrī uolup est] uoluptās ea mī multō maxumast.
amat (sapit). rēctē facit [*animō* quandō obsequitur ~ suō]
[quod omnīs hominēs [facere] oportet [dum id modō fīat ~ bonō]].
nunc ampitruōnem uolt dēlūdī meus pater: faxō probe
iam hic dēlūdētur, spectātōrēs, uōbīs īnspectantibus.
capiam corōnam mī in caput, adsimulābō mē esse ēbrium.
atque illuc sursum ēscenderō: inde optumē aspellam uirum
dē superō, cum hūc accesserit. faciam ut sit madidus sōbrius.
deinde illī āctūtum sufferet suōs seruōs poenās sōsia:
eum fēcisse ille hodiē arguet quae ego fēcerō hic. quid mea.
meō mē aequomst mōrigerum patrī, eius studiō seruīre addecet.
sed eccum ampitruōnem, aduenit. iam ille hic dēlūdētur probe,
siquidem uōs uoltis auscultandō operam dare.
ibō intrō, ōrnātum capiam quī potis decet.
dein sūsum ascendam in tectum, ut illum hinc prohibeam.

[AMPITRUŌ] naucratem [quem conuenīre uoluī] in nāuī nōn erat.
(neque domī) (neque in urbe) inueniō _ quemquam [quī illum uīderit].
nam omnis plateās perreptāuī (gumnasia) (et muropōlia).
apud emporium (atque in macellō) (in palaestra (atque in forō))
(in medicīnīs) (in tōnstrīnīs) (apud omnis aedīs sacrās)
<sum dēfessus> quaeritandō. nusquam inueniō _ naucratem.
nunc domum ibō (atque ex uxōre hanc rem <pergam> exquīrere
[quis fuerit [quem propter corpus suom stuprī complēuerit]].
nam mē [quam illam [quaestiōnem inquīsītam] hodiē āmittere]
[mortuom] $satiust$. sed aedīs occlūsērunt. eugepae
$pariter$ hoc fit [atque ut alia facta sunt]. feriam _ foris.
aperīte _ hoc. heus ecquis hic est. ecquis hoc aperit ~ ōstium.
[MERCURIUS] quis ad forēs est. [AMPITRUŌ] ego sum. [MERCURIUS] quid ¤ ego sum ¤. [AMPITRUŌ] ita loquor. [MERCURIUS] tibi iuppiter
(dīque omnēs) īrātī certō sunt [quī sīc frangās _ forēs].
[AMPITRUŌ] quō modō. [MERCURIUS] eō modō, ut profectō uīuās aetātem miser.
[AMPITRUŌ] sōsia. [MERCURIUS] ita, sum sōsia, nisī mē esse oblitum exīstimās.
quid nunc uīs. [AMPITRUŌ] Sceleste, at etiam quid uelim, id tū mē rogās.
[MERCURIUS] ita, rogō. paene effrēgistī, fatue, foribus cardinēs.
an foris cēnsēbās nōbīs pūblicitus praebērier.
quid mē aspectās, stolide. quid nunc uīs tibi. aut quis tū es homō.
[AMPITRUŌ] uerberō, etiam quis ego sim mē rogitās, ulmōrum ācerūns.
quem pol ego hodiē ob istaec dicta faciam feruentem flagrīs.
[MERCURIUS] prōdigum tē fuisse oportet ōlim in adulēscentiā.
[AMPITRUŌ] quīdum. [MERCURIUS] quia senectā aetāte ā mē mendīcās malum.
[AMPITRUŌ] cum cruciātū tuō istaec hodiē, uerna, uerba funditās.
[MERCURIUS] sacruficō ego tibi. A.quī. [MERCURIUS] quia enim tē mactō īnfortūniō.
[AMPITRUŌ] at ego tē cruce et cruciātū mactābō, mastīgia.
[MERCURIUS] erus ampitruō<st> occupātus.
[MERCURIUS] abiendī nunc tibi etiam occāsiōst.
[MERCURIUS] Optimō iūre īnfringātur aula cineris in caput.
[MERCURIUS] nē tū postulēs matulam ūnam tibi aquae īnfundī in caput.
[MERCURIUS] lāruātuss. edepol hominem miserum. medicum quaeritā.
(Alc.) Exiurauistī tē mihi dīxe per iocum.
(Alc.) Quaesō aduenientī morbō medicārī iube:
tū certē aut lāruātus aut cerrītus es.
(Alc.) Nisī hoc ita factum est, proinde ut factum esse autumō,
nōn causam dicō quīn uērō īnsimulēs probrī
[AMPITRUŌ] Cuius. quae mē absente corpus uolgāuit suom.
[AMPITRUŌ] quid minitābās tē factūrum, sī istās pepulissem forēs.
[AMPITRUŌ] Ibī scrobēs ecfoditō <tū> plūs sexāgēnōs in diē.
[AMPITRUŌ] nōlī pessimō precārī.
[BLEPARŌ] animam comprime
[IUPPITER] manifēstum hunc optortō collō teneō fūrem flāgitī.
[AMPITRUŌ] Immō ego hunc, tēbānī cīuēs, quī domī uxōrem meam
impudicitia impedīuit, teneō, tēnsaurum stuprī.

[AMPITRUŌ] nīlne tē pudet, sceleste, populī in cōnspectum ingredī.

[AMPITRUŌ] clandestīnō	u
(Amph. sīue Iupp.)quī nequeās nostrōrum uter sit ampitruō dēcernere.

[BLEPARŌ] uōs inter uōs partīte. ego abeō. mihi negōtium est.
neque ego umquam usquam :::: tanta mīra mē uīdisse <cēnseō>.
[AMPITRUŌ] {bleparō} quaesō [ut aduocātus mī adsīs (nēue abeās)]. [BLEPARŌ] ualē.
quid opust mē [aduocātō] [quī [utrī <sim> aduocātus] nesciō].
[IUPPITER] intrō ego hinc eō. alcumēna parturit. Amph. Periī miser.
quid ego <faciam,> [quem aduocātī iam (atque amīcī) dēserunt].
numquam edepol mē inultus istic lūdificābit, quisquis est.
nam iam ad rēgem rēctā mē dūcam rēsque ut facta est ēloquar.†
ego pol illum ulcīscar hodiē Tessalum uenēficum,
quī peruorsē perturbāuit familiae mentem meae.
sed ubī illest. intrō edepol abiit, crēdō ad uxōrem meam.
quī mē tēbīs alter uīuit ~ miserior. quid nunc agam
[quem omnēs mortālēs ignōrant (et lūdificant) [ut lubet]].
certumst. intrō rumpam _ in aedīs. [ubī quemque hominem aspexerō]
[sī ancillam (seu seruom) (sīue uxōrem) (sīue adulterum)
(seū patrem) (sīue auom) uidēbō] obtruncābō _ in aedibus.
neque mē iuppiter (neque dī omnēs) id prohibēbunt [sī uolent]
[quīn $sīc$ faciam [ut cōnstituī]. pergam _ in aedīs nunciam.

[BROMIA] spēs (atque opēs uītae meae) iacent [sepultae _ in pectore]
(neque ūllast cōnfīdentia iam in corde [quīn āmīserim]).
ita mihi <uidentur> omnia {mare (terra) (caelum)} cōnsequī
[*iam* ut opprimar] ([ut ēnicer]). mē miseram. [quid agam] nesciō.
ita tanta mīra in aedibus <sunt> facta. uae miserae mihi.
animō malest. aquam uelim. corrupta sum (atque absūmpta sum).
caput dolet (neque audiō) (nec oculīs prōspiciō _ satis)
(nec mē miserior fēmina est) (neque ūlla uideātur magis).
ita erae meae hodiē contigit. nam [ubī parturit] deōs sibī inuocat,
strepitus, crepitus, sonitus, tonitrus: ut subitō, ut properē, ut ualidē tonuit!
ubī quisque īnstiterat, concidit crepitū. ibī nesciō quis maxuma
uōce exclāmat: ¤ alcumēna, adest auxilium, nē time:
et tibi et tuīs propitius caelī cultor aduenit.
exsurgite ¤ inquit ¤ quī terrōre meō occīdistis prae metū. ¤ 
ut iacuī, exsurgō. ārdēre cēnsuī aedīs, ita tum cōnfulgēbant.
ibī mē inclāmat alcumēna. iam ea rēs mē horrōre adficit,
erīlis praeuertit metus: accurrō, ut scīscam quid uelit.
atque illam geminōs fīliōs puerōs peperisse cōnspicor.
neque nostrum quisquam sēnsimus, quom peperit, neque prōuīdimus.
sed quid hoc. quis hic est senex, quī ante aedīs nostrās sīc iacet.
numnam hunc percussit Iuppiter.
crēdō edepol, nam, prō Iuppiter, sepultust quasī sit mortuōs.
ibō et cognōscam, quisquis est. ampitruō hic quidem <est> erus meus.
ampitruō. [AMPITRUŌ] Periī. [BROMIA] Surge. [AMPITRUŌ] Interiī. [BROMIA] cedo manum. [AMPITRUŌ] quis mē tenet.
Br. Tua Bromia ancilla. [AMPITRUŌ] tōtus timeō, ita mē increpuit Iuppiter.
nec secus est, quasī sī ab ācerunte ueniam. sed quid tū forās
ēgressa es. [BROMIA] Eadem nōs formidō timidās terrōre impulit
in aedibus, tū ubī habitās. nimia mīra uīdī. uae mihi,
ampitruō, ita mihi animus etiam nunc abest. [AMPITRUŌ] agedum expedī:
scīn mē tuom esse erum ampitruōnem. [BROMIA] Sciō. [AMPITRUŌ] uidē etiam nunc. [BROMIA] Sciō.
[AMPITRUŌ] haec sōla sānam mentem gestat meōrum familiārium.
[BROMIA] Immō omnēs sānī sunt profectō. [AMPITRUŌ] at mē uxor īnsānum facit
suis foedīs factīs. [BROMIA] at ego faciam, tū idem ut aliter praedicēs,
ampitruō, piam et pudīcam esse tuam uxōrem ut sciās.
dē ea rē signa atque argūmenta paucīs uerbīs ēloquar.
omnium prīmum: alcumēna geminōs peperit fīliōs.
[AMPITRUŌ] {ain tū} geminōs. [BROMIA] geminōs. [AMPITRUŌ] dī mē seruant. [BROMIA] sine mē [dīcere]
[ut <sciās> tibi (tuaeque uxōrī) deōs esse omnis propitiōs].
[AMPITRUŌ] loquere. [BROMIA] Postquam parturīre hodiē uxor occēpit tua,
ubī uterō exortī dolōrēs, ut solent puerperae
inuocat deōs immortālēs, ut sibī auxilium ferant,
manibus pūrīs, capite opertō. ibī continuō contonat
sonitū maxumō. aedēs prīmō ruere rēbāmur tuās.
aedēs tōtae cōnfulgēbant tuae, quasī essent aureae.
[AMPITRUŌ] Quaesō absoluitō hinc mē extemplō, quandō satis dēlūserīs.
quid fit deinde. [BROMIA] Dum haec aguntur, intereā uxōrem tuam
neque gementem neque plōrantem nostrum quisquam audīuimus.
ita profectō sine dolōre peperit. [AMPITRUŌ] iam istuc gaudeō,
utut erga mē merita est. [BROMIA] Mitte ista atque haec quae dicam accipe.
postquam peperit, puerōs lauere iussit nōs. occēpimus.
sed puer ille quem ego lāuī, ut magnust et multum ualet!
neque eum quisquam colligāre quīuit incūnābulīs.
[AMPITRUŌ] nimia mīra memorās. sī istaec uēra sunt, dīuīnitus
nōn metuō quīn meae uxōrī lātae suppetiae sient.
[BROMIA] Magis iam faxō mīra dīcēs. postquam in cūnās conditust,
dēuolant anguēs iubatī deorsum in impluuium duō
maximī: continuō extollunt ambō capita. [AMPITRUŌ] Eī mihi.
[BROMIA] nē pauē. sed anguēs oculīs omnis circumuīsere.
postquam puerōs cōnspicārī, pergunt ad cūnās citī.
ego cūnās recessim rūrsum uorsum trahere et dūcere,
metuēns puerīs, mihi formīdāns. tantōque anguēs ācrius
persequī. postquam cōnspexit anguēs ille alter puer,
citus ē cūnīs exilit, facit rēctā in anguis impetum:
alterum altera prehendit eōs manū pernīciter.
[AMPITRUŌ] mīra memorās, nimis formīdolōsum facinus praedicās.
nam mihi horror membra miserō percipit dictīs tuīs.
quid fit deinde. porrō loquere. [BROMIA] puer ambō anguēs ēnicat.
[dum haec aguntur] uōce clārā exclāmat uxōrem tuam 
A.quis homō. [BROMIA] summus imperātor dīuom (atque hominum) iuppiter.
is sē dīxit cum alcumēna clam cōnsuētum cubitibus,
eumque fīlium suom esse quī illōs anguēs uīcerit.
alterum tuom esse dīxit puerum. [AMPITRUŌ] Pol mē haud paenitet,
sī licet bonī dīmidium mihi dīuidere cum Ioue.
abī domum, iube uasa pura āctūtum adōrnārī mihi,
ut Iouis suprēmī multīs hostiīs pācem expetam.
ego tēresiam coniectōrem aduocābō (et cōnsulam
[quid [faciundum] cēnseat]). simul hanc rem ut facta est ēloquar.
sed quid hoc. quam ualidē tonuit. {dī} obsecrō _ uostram fidem.


[IUPPITER]
bonō animō es. adsum auxiliō {ampitruō} _ tibi et tuīs.
nihil est [quod timeās]. hariolōs (haruspicēs)
mitte _ omnēs. [quae futūra] (et [quae facta]) ēloquar
_ multō adeō $melius$ [quam illī] [quom sum iuppiter].
prīmum omnium alcumēnae ūsūram corporis
cēpī (et concubitū grauidam fēcī ~ fīliō).
tū grauidam item fēcistī [cum in exercitum
profectuss]. unō partū duōs peperit _ simul.
*eōrum alter* [*nostrō* quī <est> susceptus ~ sēmine]
suis factīs tē immortālī adficiet ~ glōriā.
tū cum alcumēna uxōre antīquam in grātiam
redi. haud prōmeruit [quam ob rem uitiō uorterēs].
mea uī subāctast [facere]. ego in caelum migrō.

[AMPITRUŌ]
faciam $ita$ [ut iubēs] (et tē orō [*prōmissa* ut seruēs ~ tua]).
ibō _ ad uxōrem intrō. [missum] faciō _ tēresiam senem.
nunc {spectātōrēs} iouis summī causa clārē plaudite.

[ASINĀRIA]

[PRŌLOGUS]
hoc agite sultis, spectātōrēs, nunciam,
quae quidem mihi atque uōbīs rēs uertat bene
gregique huic et dominīs atque conductōribus.
face nunciam tū, praecō, omnem aurītum poplum.
age nunc resīde, caue modō nē grātiīs.
nunc quid prōcesserim hūc et quid mihi uoluerim
dicam: ut scīrētis nōmen huius fābulae.
nam quod ad argūmentum attinet, sānē breuest.
nunc quod mē dīxī uelle uōbīs dīcere,
dicam: huic nōmen graecē onagost fābulae.
dēmopilus scrīpsit, maccus uortit barbare.
asināriam uolt esse, sī per uōs licet.
inest lepōs lūdusque in hāc cōmoedia,
rīdicula rēs est. date benignē operam mihi,
ut uōs, ut alias, pariter nunc mars adiuuet.

[LIBANUS] [sicut tuom uīs ~ ūnicum gnātum [tuae
superesse uītae] sospitem (et superstitem)]
$ita$ tēd obtestor _ per senectūtem tuam
(perque illam [quam tū metuis] uxōrem tuam)
[sī quid mēd erga hodiē falsum dīxeris]
[ut tibi superstes uxor aetātem siet]
(atque [*illa uīua uiuos* ut pestem oppetās]).
[DĒMAENETUS] per dium fidium quaeris. iūrātō mihi
uideō necesse esse ēloquī quidquid rogēs.
[ita mē obstinate adgressuss, ut nōn audeam
profectō, percontantī quīn prōmam omnia.]
proinde āctūtum istuc quid sit quod scīre expetis
ēloquere: ut ipse scībō, tē faciam ut sciās.
[LIBANUS] dīc obsecrō hercle sēriō quod tē rogem,
caue mihi mendācī quicquam. Dem.quīn tū ergō rogās.
[LIBANUS] num mē illuc dūcis, ubī lapis lapidem terit.
[DĒMAENETUS] quid istuc est. aut ubī istuc est terrārum locī.
[LIBANUS] [V.I flent nēquam hominēs, quī polentam pīnsitant.]
apud fūstitudinās, ferricrepinās īnsulās,
ubī uīuōs hominēs mortuī incursant bouēs.
[DĒMAENETUS] modō pol percēpī, Libane, quid istuc sit locī:
ubī fit polenta, tē fortasse dīcere. Lib. Ah,
neque hercle ego istuc dicō nec dictum uolō,
tēque obsecrō hercle ut quae locūtuss dēspuās.
[DĒMAENETUS] fīat, gerātur mōs tibi. Lib. Age, age usque excreā.
[DĒMAENETUS] etiamne. Lib. Age quaesō hercle usque ex penitīs faucibus.
etiam amplius. Dem. Nam quō usque. Lib. usque ad mortem uolō.
[DĒMAENETUS] caue sīs malam rem. Lib. uxōris dicō, nōn tuam.
[DĒMAENETUS] dōnō tē ob istuc dictum, ut expers sīs metū.
[LIBANUS] dī tibi dent quaecumque optēs. Dem. Redde operam mihi.
cur hoc ego ex tē quaeram. aut cur miniter tibi
proptereā quod mē nōn scientem fēceris.
aut cur postrēmō fīliō suscēnseam,
patrēs ut faciunt cēterī. Lib. quid istuc nouī est.
dēmīror quid sit et quō ēuādat sum in metū.
[DĒMAENETUS] equidem sciō iam, fīlius quod amet meus
istanc meretrīcem ē proxumō pilaenium.
estne hoc ut dicō, Libane. Lib. Rectam īnstās uiam.
ea rēs est. sed eum morbus inuāsit grauis.
[DĒMAENETUS] quid morbī est. Lib.quia nōn suppetunt dictīs data.
[DĒMAENETUS] tūne es adiūtor nunc amantī fīliō.
[LIBANUS] sum uērō, et alter noster est Leonida.
[DĒMAENETUS] bene hercle facitis et ā mē initis grātiam.
uērum meam uxōrem, Libane, nescīs qualis sit.
[LIBANUS] tū prīmus sentis, nōs tamen in pretiō sumus.
[DĒMAENETUS] fateor eam esse importūnam atque incommodam.
[LIBANUS] posterius istuc dīcis quam crēdō tibi.
[DĒMAENETUS] omnēs parentēs, Libane, līberīs suis,
quī mī auscultābunt, facient obsequellam†
quippe quī mage amīcō ūtantur gnatō et beneuolō.
atque ego mē id facere studeō, uolō amārī ā meīs.
uolō mē patris meī similem, quī causa mea
nauclēricō ipse ōrnātū per fallāciam
quam amābam abdūxit ab lēnōne mulierem.
neque puduit eum id aetātis sycophantias
struere et beneficiīs mē emere gnātum suom sibī.
eōs mē dēcrētumst persequī mōrēs patris.
nam mē hodiē ōrāuit Argyrippus fīlius,
utī sibī amantī facerem argentī cōpiam.
et id ego percupiō obsequī gnatō meō.
[uolō amōrī obsecutum illius, uolō amet mē patrem.]
quamquam illum māter arte contentēque habet,
patrēs ut cōnsuēuērunt: ego mittō omnia haec.
praesertim quom is mē dignum quoi concrēderet
habuit, mē habēre honōrem eius ingeniō decet.
quom mē adiit, ut pudentem gnātum aequomst patrem,
cupiō esse amīcae quod det argentum suae.
[LIBANUS] cupis id quod cupere tē nēquīquam intellegō.
dōtālem seruom sauream uxor tua
addūxit, cuī plūs in manū sit quam tibi.
[DĒMAENETUS] argentum accēpī, dōte imperium uēndidī.
nunc uerba in pauca cōnferam quid tē uelim.
uīgintī iam ūsust fīliō argentī minīs:
face id ut parātum iam sit. Lib. unde gentium.
[DĒMAENETUS] mē dēfraudātō. Lib. Maxumās nūgās agis:
[nūdō dētrāhere uestīmenta] mē iubēs.
dēfraudem tē ego. age sīs, tū sine pennīs uola.
tene ego dēfraudem, cuī ipsī nihil est in manū,
nisī quid tū porrō uxōrem dēfraudāuerīs.
[DĒMAENETUS] quā mē, quā uxōrem, quā tū seruom sauream
potes, circumdūce, aufer. prōmittō tibi
nōn offutūrum, sī id hodiē effēceris.
[LIBANUS] iubeās una opera mē piscārī in aere,
uēnārī autem rēte iaculō in mediō marī.†
[DĒMAENETUS] tibi optiōnem sūmitō leōnidam,
fabricāre quiduīs, quiduīs comminīscere:
perficitō, argentum hodiē ut habeat fīlius,
amīcae quod det. Lib. quid ais tū, dēmaenete.
[DĒMAENETUS] quid <uīs.> Lib. sī forte in īnsidiās dēuēnerō,
tūn redimēs mē, sī mē hostēs intercēperint.
[DĒMAENETUS] Redimam. Lib. Tum tū igitur aliud cūrā quid lubet.
ego eō ad forum, nisī quid uīs. [DĒMAENETUS] Eī, bene ambulā.
atque audīn etiam. Lib. Ecce. [DĒMAENETUS] sī quid tē uolam,
ubī eris. Lib. ubicumque libitum erit animō meō.
profectō nēmō est quem iam dehinc metuam mihi
nē quid nocēre possit, cum tū mihi tua
ōrātiōne omnem animum ostendistī tuom.
quīn tē quoque ipsum faciō haud magnī, sī hoc patrō.
pergam quō occēpī atque ibī cōnsilia exōrdiar.
[DĒMAENETUS] audīn tū. apud arcibūlum ego erō argentārium.
[LIBANUS] nempe in forō. Dem. Ibī, sī quid opus fuerit. Lib. Meminerō.
[DĒMAENETUS] nōn esse seruōs peior hoc quisquam potest
nec magis uersūtus nec quō ab caueās aegrius.
eidem hominī, sī quid rēctē cūrātum uelis,
mandēs. morīrī sēsē miserē māuolet,
quam nōn perfectum reddat quod prōmīserit.
nam ego illud argentum tam parātum fīliō
sciō esse quam mē hunc scīpiōnem contuī.
sed quid ego cessō īre ad forum, quō incēperam.
* atque ibī manēbō apud argentārium.

[ARGURIPPUS] sīcine hoc fit. forās aedibus mē eicī.
prōmerentī optumē hocin pretī redditur.
bene merentī mala es, male merentī bona es.
at malō cum tuō, nam iam ex hoc locō
ibō ego ad trēs uirōs uostraque ibī nōmina
faxō erunt, capitis tē perdam ego et fīliam,
perlecebrae, permitiēs, adulēscentum exitium.
nam mare haud est mare, uōs mare ācerrumum.
nam in marī repperī, hic ēlāuī bonīs.
ingrāta atque inrita esse omnia intellegō
quae dedī et quod bene fēcī, at posthāc tibi
male quod poterō facere faciam, meritōque id faciam tuō.
ego pol tē redigam eōdem unde orta es, ad egestātis terminōs,
ego edepol tē faciam ut quae sīs nunc et quae fueris sciās.
quae prius quam istam adiī atque amāns ego animum meum istī dedī,
sordidō uītam oblectābās pāne in pannīs inopia,
atque ea sī erant, magnās habēbās omnibus dīs grātiās.
eadem nunc, cum est melius, mē, cuius opera est, ignōrās mala.
reddam ego tē ex ferā famē mānsuētem, mē spectā modō.
nam istī quid suscēnseam ipsī. nihil est, nihil quicquam meret.
tuō facit iussū, tuō imperiō paret: māter tū, eadem era es.
tē ego ulcīscar, tē ego ut digna es perdam atque ut dē mē merēs.
at scelesta uiden ut nē id quidem, mē dignum esse exīstumat
quem adeat, quem conloquātur quoique īrātō supplicet.
atque eccam inlecebra exit tandem. opinor hic ante ōstium
meō modō loquar quae uolam, quoniam intus nōn licitum est mihi.

I.III

[CLEARETA] ūnum quodque istōrum uerbum nummīs pilippīs aureīs
nōn potest auferre hinc ā mē [sī quis ēmptor uēnerit].
nec rēctē quae tū in nōs dīcis, aurum atque argentum merumst:
fīxus hic apud nōs est animus tuōs clāuō cupīdinis.
rēmigiō (uēlōque) [quantum poteris] festīnā (et fuge).
[quam magis tē in altum capessis] $tam$ aestus tē in portum refert.
[ARGURIPPUS] ego pol istum portitōrem prīuābō _ portōriō.
ego tē :::: [dehinc [ut merita es] dē mē (et meā rē) tractāre] exsequar
[quom tū mēd [ut meritus sum] nōn tractās (atque eicis _ domō)].
[CLEARETA] $magis$ istuc percipimus [linguā dīcī] [quam factīs fore].
[ARGURIPPUS] sōlus sōlitūdine ego tēd atque ab egestāte abstulī.
sōlus sī ductem, referre grātiam numquam potes.
[CLEARETA] sōlus ductātō [sī semper sōlus [quae poscam] dabis].
semper tibi prōmissum habētō hāc lege, dum superēs datis.
[ARGURIPPUS] quī modus dandī. nam numquam tū quidem [explērī] potes.
[*modo* quom accēpistī] haud multō post aliquid [quod poscās] parās.
[CLEARETA] quid modīst [ductandō (amandō)]. numquamne [explērī] potes.
modo remīsistī (continuō iam [ut remittam _ ad tē] rogās).
[ARGURIPPUS] dedī equidem quod mēcum ēgistī. [CLEARETA] Et tibi ego mīsī mulierem:
par parī datum hostīmentumst, opera prō pecūniā.
[ARGURIPPUS] male agis _ mēcum. [CLEARETA] quid mē accūsās [sī faciō _ officium meum].
nam neque fictum usquamst neque pictum neque scrīptum in poēmatīs
ubī lena bene agat cum quiquam amante, quae frūgī esse uolt.
[ARGURIPPUS] Mihī quidem tē parcere aequomst tandem, ut tibi dūrem diū.
[CLEARETA] nōn tū scīs. quae amantī parcet, eadem sibī parcet parum.
quasī piscis, itidemst amātor lēnae: nēquam est, nisī recēns.
is habet sūcum, is suāuitātem, eum quō uīs pactō condiās,
uel patinārium uel assum, uersēs quō pactō lubet:
is dare uolt, is sē aliquid poscī, nam ibī dē plēnō prōmitur.
neque ille scit quid det, quid damnī faciat: illī reī studet.
uolt placēre sēsē amīcae, uolt mihi, uolt pedisequae,
uolt famulīs, uolt etiam ancillīs. et quoque catulō meō
subblandītur nouōs amātor, sē ut quom uideat gaudeat.
uēra dicō: ad suom quemque hominem quaestum esse aequomst callidum.
[ARGURIPPUS] Perdidicī istaec esse uēra damnō cum magnō meō.
[CLEARETA] sī ecastor nunc habeās quod dēs, alia uerba praehibeās.
nunc quia nihil habēs, maledictīs tē eam ductāre postulās.
[ARGURIPPUS] nōn meum est. [CLEARETA] Nec meum quidem edepol, ad tē ut mittam grātiīs.
uērum aetātis atque honōris grātia hoc fīet tuī,
quia nōbīs lucrō fuistī potius quam decorī tibi:
sī mihi dantur duō talenta argentī numerāta in manum,
hanc tibi noctem honōris causa grātiīs dōnō dabō.
[ARGURIPPUS] quid sī nōn est. [CLEARETA] Tibī nōn esse crēdam, illa aliō ībit tamen.
[ARGURIPPUS] V.I illaec quae dedī ante. [CLEARETA] abūsa. nam sī ea dūrārent mihi,
mulier mitterētur ad tē, numquam quicquam poscerem.
diem aquam sōlem lūnam noctem, haec argentō nōn emō:
cēterum quae uolumus utī Graeca mercāmur fide.
quom ā pistōre pānem petimus, uīnum ex oenopōliō,
sī aēs habent, dant mercem: eadem nōs discipulīnā ūtimur.
semper oculātae manus sunt nostrae, crēdunt quod uident.
uetus est: ¤ nihilī coāctiōst ¤ scīs cuius. nōn dicō amplius.
[ARGURIPPUS] Aliam nunc mī ōrātiōnem dēspoliātō praedicās,
longē aliam, inquam, praebēs nunc atque ōlim, quom dabam,
aliam atque ōlim, quom inliciēbās mē ad tē blandē ac benedicē.
tum mī aedēs quoque arrīdēbant, cum ad tē ueniēbam, tuae.
mē unice ūnum ex omnibus tē atque illam amāre aibās mihi.
ubī quid dederam, quasī columbae pullī in ore ambae meō
usque erātis, meō dē studiō studia erant uostra omnia,
usque adhaerēbātis: quod ego iusseram, quod uolueram
faciēbātis, quod nōlēbam ac uotueram, dē industria
fugiēbātis, neque cōnārī id facere audēbātis prius.
nunc neque quid uelim neque nōlim facitis magnī, pessumae.
[CLEARETA] nōn tū scīs. hic noster quaestus aucupī simillimust.
auceps quandō concinnāuit āream, offundit cibum.
auēs assuēscunt: necesse est facere sūmptum quī quaerit lucrum.
saepe edunt: semel sī sunt captae, rem soluont aucupī.
itidem hic apud nōs. aedēs nōbīs ārea est, auceps sum ego,
ēsca est meretrīx, lectus inlex est, amātōrēs auēs.
bene salūtandō cōnsuēscunt, compellandō blanditer,
ōsculandō, ōrātiōne uinnulā, uenustulā.
sī papillam pertractāuit, haud est ab rē aucupis.
sauium sī sūmpsit, sūmere eum licet sine rētibus.
haecine tē esse oblitum, in lūdō quī fuistī tam diū.
[ARGURIPPUS] Tua ista culpa est, quae discipulum sēmidoctum abs tē āmouēs.
[CLEARETA] remeātō audācter, mercedem sī eris nactus: nunc abī.
[ARGURIPPUS] manē manē. audī. dīc. quid mē aequom cēnsēs [prō illā tibi dare]
[*annum hunc* nē cum quīquam aliō sit]. [CLEARETA] tēne. uīgintī minās.
atque ea lege: sī alius ad mē prius attulerit, tū ualē.
[ARGURIPPUS] at ego est etiam prius quam abīs quod uolō loquī. [CLEARETA] dīc quod lubet.
[ARGURIPPUS] nōn omnīnō iam periī, est relicuom quō peream magis.
habeō unde istuc tibi quod poscis dem. sed in lēgēs meās
dabō, utī scīre possīs, perpetuom annum hunc mihi utī seruiat
nec quemquam intereā alium admittat prorsus quam mē ad sē uirum.
[CLEARETA] quīn, sī tū uolēs, domī seruī quī sunt castrābō uirōs.
postrēmō ut uolēs nōs esse, sungrapum facitō adferās.
ut uolēs, ut tibi lubēbit, nōbīs lēgem impōnitō:
modō tēcum una argentum adfertō, facile patiar cētera.
portitōrum simillumae sunt iānuae lēnōniae:
sī adfers, tum patent, sī nōn est quod dēs, aedēs nōn patent.
[ARGURIPPUS] Interiī, sī nōn inueniō ego illās uīgintī minās,
et profectō, nisī illud perdō argentum, pereundum est mihi.
nunc pergam ad forum atque experiar opibus, omnī cōpia,
supplicābō, exobsecrābō ut quemque amīcum uīderō,
dignōs indignōs adīre atque experīrī certumst mihi,†
nam sī mūtuās nōn poterō, certumst sūmam faenore.

II.I

[LIBANUS] {hercle} uērō {libane} nunc tē meliust expergīscier
atque argentō comparandō fingere fallāciam.
iam diū est factum quom discēstī ab erō atque abiistī ad forum,
[igitur inueniundō argentō ut fingerēs fallāciam.]
ibī tū ad hoc dieī tempus dormītāstī in ōtiō.
quīn tū abs tē socordiam omnem reice et sēgnitiem āmouē
atque ad ingenium uetus uersūtum tē recipis tuom.
serua erum, caue tū idem faxis aliī quod seruī solent,
quī ad erī fraudātiōnem callidum ingenium gerunt.
unde sūmam. quem interuortam. quō hanc celōcem cōnferam.
impetrītum, inaugurātumst: quōuīs admittunt auēs,
pīcus et cornīx ab laeua, coruos parra ab dexterā
cōnsuādent. certum herclest uostram cōnsequī sententiam.
sed quid hoc, quod pīcus ulmum tundit. nōn temerāriumst.
certē {hercle} ego quantum ex auguriō eius pīcī intellegō,
aut mihi in mundō sunt uirgae aut ātriēnsī saureae.
sed quid illuc, quod exanimātus currit hūc Leonida.
metuō quom illic obscaeuāuit meae falsae fallāciae.

[LEONIDA] ego nunc libanum requīram aut familiārem fīlium,
ut ego illōs lubentiōrēs faciam quam lubentiast.
maximam praedam et triumpum eis adferō aduentū meō.
quandō mēcum pariter pōtant, pariter scortārī solent,
hanc quidem, quam nactus, praedam pariter cum illis partiam.
[LIBANUS] illic homō aedīs compīlāuit, mōre sī fēcit suō.
uae illī, quī tam indīligenter obseruāuit iānuam.
[LEONIDA] aetātem uelim seruīre, libanum ut conueniam modō.
[LIBANUS] mea quidem hercle opera liber numquam fīēs ōcius.
[LEONIDA] etiam dē tergō ducentās plagās praegnātīs dabō.
[LIBANUS] largītur pecūlium, omnem in tergō tēnsaurum gerit.
[LEONIDA] nam sī huic sēsē occāsiōnī tempus supterdūxerit,
numquam edepol quadrīgīs albīs indipīscet posteā.
erum in obsidiōne linquet, inimīcum animōs auxerit.
sed sī mēcum occāsiōnem opprimere hanc, quae obuenit, studet,
maximās opīmitātēs, gaudiō exfertissimas
suis eris ille una mēcum pariet, gnātōque et patrī,
adeō ut aetātem ambō ambōbus nōbīs sint obnoxiī,
nostrō dēuīnctī beneficiō. Lib. uīnctōs nesciō quōs ait.
nōn placet: metuō, in commūne nē quam fraudem frausus sit.
[LEONIDA] periī ego oppidō, nisī Libanum inueniō iam, ubiubī est gentium.
[LIBANUS] illic homō socium ad malam rem quaerit quem adiungat sibī.
nōn placet: prō mōnstrō extemplō est, quandō quī sūdat tremit.
[LEONIDA] sed quid ego hic properāns concessō pedibus, lingua largior.
quīn ego hanc iubeō tacēre, quae loquēns lacerat diem.
[LIBANUS] edepol hominem īnfēlīcem, quī patrōnam comprimat.
nam sī quid sceleste fēcit, lingua prō illō perierat.
[LEONIDA] adproperābō, nē post tempus praedae praesidium parem.
[LIBANUS] Quae illaec praeda est. ibō aduorsum atque ēlectābō, quidquid est.
iubeō tē saluēre uōce summa, quō ad uīrēs ualent.
[LEONIDA] gumnasium flagrī, saluētō. [LIBANUS] quid agis, cūstōs carceris.
[LEONIDA] ō catēnārum colōne. [LIBANUS] O uirgārum lascīuia.
[LEONIDA] quot pondō tēd esse <cēnsēs> nūdum. [LIBANUS] nōn edepol sciō.
[LEONIDA] scībam ego tē nescīre, at pol ego, quī tēd expendī, sciō:
nudus uinctus centum pondō es, quandō pendēs per pedēs.
[LIBANUS] quō argūmentō istuc. [LEONIDA] ego dicam, quō argūmentō et quō modō.
ad pedēs quandō adligatumst aequom centumpondium,
ubī manus manicae complexae sunt atque adductae ad trabem,
nec dēpendēs nec prōpendēs quīn malus nēquamque sīs.
[LIBANUS] uae tibi. [LEONIDA] Hoc testamentō Seruitus legat tibi.
[LIBANUS] Verbiuelitationem fierī compendī uolō.
Quid istud est negōtī. [LEONIDA] Certum est crēdere. [LIBANUS] audācter licet.
[LEONIDA] sīs amantī subuenire familiarī fīliō,
tantum adest bonī improuisō, uērum commixtum malō:
omnēs dē nōbīs carnificum concelebrabuntur diēs.
Libane, nunc audāciā ūsust nōbīs inuenta et dolis.
tantum facinus modō inuenī ego, ut nōs dicamur duō
omnium dignissumī esse, quō cruciātūs cōnfluant.
[LIBANUS] ergō mīrābar quod dūdum scapulae gestībant mihi,
hariolārī quae occēperunt, sibī esse in mundō malum.
quidquid est, ēloquere. [LEONIDA] Magna est praeda cum magnō malō.
[LIBANUS] sī quidem omnēs coniuratī cruciāmenta cōnferant,
habeō opinor familiare tergum, nē quaeram foris.
[LEONIDA] sī istam firmitūdinem animī optinēs, saluī sumus.
[LIBANUS] quīn sī tergō rēs soluenda est, rapere cupiō pūblicum:
pernegābō atque obdūrābō, periurabō dēnique.
[LEONIDA] em ista uirtūs est, quandō ūsust quī malum fert fortiter.
fortiter malum quī patitur, idem post potitur bonum.
[LIBANUS] quīn rem āctūtum ēdisserīs. cupiō malum nancīscier.
[LEONIDA] placidē ergō ūnum quidquid rogitā, ut adquiēscam. nōn uidēs
mē ex cursūrā anhēlitum etiam dūcere. [LIBANUS] Age, age, mānserō
tuō arbitrātū, uel adeō usque dum perīs. [LEONIDA] utinam est erus.
[LIBANUS] maior apud forumst, minor hic est intus. [LEONIDA] iam satis est mihi.
[LIBANUS] tum igitur tū dīues es factus. [LEONIDA] mitte rīdiculāria.
[LIBANUS] mittō. * istuc quod adfers aurēs exspectant meae.
[LEONIDA] Animum aduerte, ut aequē mēcum haec sciās. [LIBANUS] Taceō. [LEONIDA] Beās.
meministin asinōs Arcadicōs mercātōrī Pellaeō
nostrum uēndere ātriēnsem. [LIBANUS] Meminī. quid tum posteā.
[LEONIDA] em ergō is argentum hūc remīsit, quod darētur Saureae
prō asinīs. adulēscēns uenit modō, quī id argentum attulit.
[LIBANUS] ubī is homost. [LEONIDA] iam dēuorandum cēnsēs, sī cōnspexerīs.
[LIBANUS] ita enim uērō. sed tamen, tū nempe eōs asinōs praedicās
uetulōs, claudōs, quibus subtrītae ad fēmina iam erant ungulae.
[LEONIDA] ipsōs, quī tibi subuectābant rūre hūc uirgās ulmeās.
[LIBANUS] teneō, atque idem tē hinc uēxērunt uīnctum rūs. [LEONIDA] Memor es probe.
uērum in tōnstrīnā ut sedēbam, mē īnfit percontārier,
ecquem fīlium Stratonis nōuerim dēmaenetum.
dicō mē nōuisse extemplō et mē eius seruom praedicō
esse, et aedīs dēmōnstrāuī nostrās. [LIBANUS] quid tum posteā.
[LEONIDA] ait sē ob asinōs ferre argentum ātriēnsī Saureae,
uīgintī minās, sed eum sēsē nōn nōsse hominem quī siet,
ipsum uērō sē nōuisse callidē dēmaenetum.
quoniam ille ēlocūtus haec sic Lib. quid tum. [LEONIDA] auscultā ergō, sciēs.
extemplō faciō facētum mē atque magnificum uirum,
dicō mēd esse ātriēnsem. sīc hoc respondit _ mihi.
¤ ego {pol} sauream nōn nouī (neque [quā faciē sit] sciō).
tē nōn aequomst [suscēnsēre]. [sī erum uīs ~ dēmaenetum
[quem ego nouī]] addūce. *argentum* nōn morābor [quīn ferās]. ¤ 
ego mē :::: dīxī [erum adductūrum] (et mē [domī praestō fore]).
ille in balineās itūrust. inde hūc ueniet _ posteā.
quid nunc cōnsilī [captandum] cēnsēs. dīc. [LIBANUS] em istuc agō
[quō modō argentō interuortam _ (et aduentōrem) (et sauream)].
iam hoc opus est † exasceatum. nam sī ille argentum prius
hospes hūc affert, continuō nōs ambō exclūsī sumus.
nam mē hodiē senex sēdūxit solum sorsum ab aedibus,
mihi tibique interminātust nōs futūrōs ulmeōs,
nī hodiē Argyrippō essent uīgintī argentī minae.
iussit uel nōs ātriēnsem uel nōs uxōrem suam
dēfraudāre, dīxit sēsē operam prōmiscam dare.
nunc tū abī ad forum ad erum et nārrā haec ut nōs āctūrī sumus:
tē ex Leonida futūrum esse ātriēnsem sauream,
dum argentum afferat mercator prō asinīs. [LEONIDA]. faciam [ut iubēs].
[LIBANUS] ego illum intereā hīc :::: oblectābō [*prius* sī forte aduēnerit].
[LEONIDA] quid ais. [LIBANUS] quid uīs. [LEONIDA] [*pugnō malam* sī tibi percusserō
[*mox* cum sauream imitābor]] cauētō [nē suscēnseās].
[LIBANUS] {hercle} uērō tū cauēbis [nē mē attingās] [sī sapis]
[nē hodiē malō cum auspiciō nōmen commūtāuerīs].
[LEONIDA] {quaesō} aequō animō patitor. [LIBANUS] patitor tū item [cum ego tē referiam].
[LEONIDA] dicō ut ūsust fierī. [LIBANUS] dicō {hercle} ego quoque [ut factūrus sum].
[LEONIDA] nē negā. [LIBANUS] quīn prōmittō {inquam} hostīre contrā ut meruerīs.
[LEONIDA] ego abeō. tū iam {sciō} patiēre. sed quis hic est. is est.
ille est _ ipsus. iam ego :::: recurrō _ hūc. tū hunc intereā hīc :::: tene.
uolō [senī nārrāre]. [LIBANUS] quīn tuom officium facis _ ergō (ac fugis).

[MERCATOR] [ut dēmōnstrātae sunt _ mihi] hāsce aedīs [esse] oportet
[*dēmaenetus* ubī dīcitur [habitāre]]. ī {puere}. pultā
(atque ātriēnsem sauream [sī <est> intus] ēuocātō _ hūc).
[LIBANUS] quis nostrās sīc frangit ~ forēs. ohe {inquam} sī quid audīs.
[MERCATOR] nēmō etiam tetigit. sānun es. [LIBANUS] at cēnsēbam [attigisse]
proptereā [hūc quia habēbās _ iter]. nōlō ego forēs (cōnseruās
meās) [ā tē uerberārier]. sānē ego <sum> amīcus _ nostrīs.
[MERCATOR] pol haud perīclum est [*cardinēs* nē foribus effringantur]
[sī istōc exemplō omnibus [quī quaerunt] respondēbis].
[LIBANUS] ita haec mōrāta est ~ iānua. extemplō iānitōrem
clāmat [*procul* sī quem uidet [īre _ ad sē] ~ calcitrōnem].
sed quid uenīs. quid quaeritās. [MERCATOR] dēmaenetum uolēbam.
[LIBANUS] [sī <sit> domī] dicam _ tibi. [MERCATOR] quid eius ātriēnsis.
[LIBANUS] nihilō mage intus est. [MERCATOR] ubi est. [LIBANUS] [ad tōnsōrem īre] dīxit.
[MERCATOR] conuenī. sed post nōn redit. [LIBANUS] nōn edepol. quid uolēbās.
[MERCATOR] argentī uīgintī minās [sī adesset] accēpisset.
[LIBANUS] quī prō istuc. [MERCATOR] asinōs uēndidit pellaeō mercātōrī
mercātū. [LIBANUS] sciō. tū id nunc refers. iam hīc crēdō eum [adfutūrum].
[MERCATOR] quā faciē uoster saurea est. [sī is est] iam [scīre] poterō.
[LIBANUS] macilentīs mālīs (rūfulus aliquantum) (uentriōsus)
(truculentīs oculīs) (commoda statūra) (trīstī fronte).
[MERCATOR] nōn potuit pictor [rēctius dēscrībere _ eius fōrmam].
[LIBANUS] atque {hercle} ipsum adeō contuor. quassantī capite incēdit.
[quisque obuiam huic occesserit īrātō] uāpulābit.
[MERCATOR] [siquidem hercle aeacidīnīs minīs animīsque explētus incēdit]
[sī mēd īrātus tetigerit] īrātus uāpulābit.

[LEONIDA] quid hoc sit negōtī, nēminem meum dictum magnī facere.
Libanum in tōnstrīnam ut iusseram uenīre, is nūllus uenit.
nē ille edepol tergō et crūribus cōnsuluit haud decōrē.
[MERCATOR] nimis imperiōsust. Lib. uae mihi. [LEONIDA] hodiē saluēre iussī
Libanum lībertum. iam manū ēmissuss. Lib. obsecrō _ tē.
[LEONIDA] nē tū hercle cum magnō malō mihi obuiam occessistī.
cur nōn uēnistī [ut iusseram] _ in tōnstrīnam. Lib. Hic mē moratust.
[LEONIDA] siquidem hercle nunc summum iouem tē dicās dētinuisse
atque is precātor adsiet, malam rem effugiēs numquam.
tū, uerberō, imperium meum contempsistī. Lib. Periī, hospes.
[MERCATOR] Quaesō hercle nōlī, Saurea, mea causa hunc uerberāre.
[LEONIDA] utinam nunc stimulus in manū mihi sit. [MERCATOR] quiēsce {quaesō}.
[LEONIDA] quī latera conteram tua, quae occalluere plagis.
abscēde ac sine mē hunc perdere, quī semper mē ira incendit,
cuī numquam ūnam rem mē licet semel praecipere fūrī,
quīn centiēns eadem imperem atque ogganniam, itaque iam hercle
clāmōre ac stomachō nōn queō laborī suppeditare.
iussīn, sceleste, ab iānuā hoc stercus hinc auferrī.
iussīn columnis deicī operās arāneōrum.
iussīn in splendōrem darī bullās hās foribus nostrīs.
nihil est: tamquam sī claudus sim, cum fūstīst ambulandum.
quia trīduom hoc ūnum modō forō operam adsiduam dēdō,
dum reperiam quī quaeritet argentum in faenus, hic uōs
dormītis intereā domī, atque erus in hara, haud aedibus, habitat.
em ergō hoc tibi. Lib. hospes, tē obsecrō, dēfende. [MERCATOR] saurea, orō,
mea causa ut mittās. [LEONIDA] Ehō, ecquis prō uectura oliui
rem soluit. Lib. Soluit. [LEONIDA] cui datumst. Lib. Stichō uicariō ipsi
tuō. [LEONIDA] uah delenire apparas, sciō mihi uicarium esse,
neque eō esse seruom in aedibus erī quī sit pluris quam illest.
sed uina quae herī uēndidī uinariō Exaerambō,
iam prō eis satis fēcit Stichō. Lib. fēcisse satis opinor,
nam uīdī hūc ipsum addūcere trapezitam Exaerambum.
[LEONIDA] sīc dederō. prius quae crēdidī uix annō post exēgī.
nunc satagit: addūcit domum etiam ultrō et scrībit nummōs.
Dromō mercedem rettulit. Lib. dīmidiō minus opinor.
[LEONIDA] quid relicuom. Lib. Aibat reddere quom extemplō redditum esset.
nam retinērī, ut quod sit sibī operis locātum efficeret.
[LEONIDA] scupōs quōs ūtendōs dedī Philodamō, rettulitne.
[LIBANUS] nōn etiam. [LEONIDA] Hem nōn. sī uelis da * , commoda hominī amīcō.
[MERCATOR] periī hercle, iam hic mē abegerit suō odiō. Lib. Heus iam satis tū.
audīn quae loquitur. [LEONIDA] Audiō et quiescō. [MERCATOR] tandem, opinor,
conticuit. nunc adeam optimum est, prius quam incipit tinnire.
quam mox mī operam dās. [LEONIDA] Ehem, optumē. quam dūdum tū aduenistī.
nōn hercle tē prouideram (quaesō, nē uitiō uortas),
ita iracundia obstitit oculīs. [MERCATOR] nōn mīrum factum est.
sed sī domī est, dēmaenetum uolebam. [LEONIDA] Negat esse intus.
uērum istuc argentum tamen mihi sī uīs denumerare,
repromittam istōc nōmine solutam rem futuram.
[MERCATOR] sīc potius, ut Demaenetō tibi erō praesente reddam.
[LIBANUS] erus istunc nōuit atque erum hic. [MERCATOR] erō huic praesente reddam.
[LIBANUS] da modō meō perīculō, rem saluam ego exhibebō.
nam sī sciat noster senex fidem nōn esse huic habitam,
suscēnseat, quoi omnium rērum ipsus semper credit.
[LEONIDA] nōn magnī pendō. nē duit, sī nōn uolt. sīc sine astet.
[LIBANUS] da, inquam. uah, formidō miser, nē hic mē tibi arbitretur
suasisse, sibī nē crederēs. da, quaesō, ac nē formida:
saluom hercle erit. [MERCATOR] crēdam fore, dum quidem ipse in manū habēbō.
peregrinus ego sum, sauream nōn nouī. Lib. at nosce sānē.
[MERCATOR] sit, nōn sit, nōn edepol sciō. sī is est, eum esse oportet.
ego certē mē incertō sciō hoc daturum neminī hominī.
[LEONIDA] hercle istum dī omnēs perduint. uerbō caue supplicassis.
ferox est uīgintī minās meās tractare sēsē.
nēmō accipit, aufer tē domum, abscēde hinc, molestus nē sīs.
[MERCATOR] nimis iracunde. nōn decet superbum esse hominem seruom.
[LEONIDA] malō hercle iam magnō tuō, nī istī nec rēctē dīcis.
[LIBANUS] impure, nihilī. nōn uidēs īrāscī. [LEONIDA] perge porrō.
[LIBANUS] flagitium hominis. da, obsecrō, argentum huic, nē male loquatur.
[MERCATOR] malum hercle uōbīs quaeritis. [LEONIDA] Crura hercle diffringentur,
nī istum impudicum perciēs. Lib. Periī hercle. age impudice,
sceleste, nōn audēs mihi scelestō subuenire.
[LEONIDA] pergin precarī pessimō. [MERCATOR] Quae rēs. tūn liberō hominī
male seruōs loquere. [LEONIDA] Vapula. [MERCATOR] id quidem tibi hercle fīet,
ut uapulēs, dēmaenetum simul ac cōnspexerō hodiē.
[in iūs uocō tē. [LEONIDA] nōn eō. [MERCATOR] nōn is. mementō. [LEONIDA] Meminī.
[MERCATOR] dabitur pol supplicium mihi dē tergō uostrō. [LEONIDA] uae tē.
tibi quidem supplicium, carnufex, dē nōbīs detur.† [MERCATOR] atque etiam
prō dictīs uostrīs maledicis poenae pendentur mī hodiē.]
[LEONIDA] quid {uerberō}. ain tū, furcifer. erum nōs fugitare cēnsēs.
eī nunciam ad erum, quō uocas, iam dūdum quō uolebās.
[MERCATOR] nunc dēmum. tamen numquam hinc ferēs argentī nummum, nisī mē
dare iusserit Demaenetus. [LEONIDA] Ita facitō, age ambulā ergō.
tū contumeliam alterī facias, tibi nōn dicatur.
tam ego homō sum quam tū. [MERCATOR] Scilicet. ita rēs est. Le. Sequere hāc ergō.
praefiscinī hoc nunc dixerim: nēmō etiam mē accusauit
meritō meō, neque mē alter est atēnīs hodiē quisquam,
cuī credī rēctē aequē putent. [MERCATOR] fortassis. sed tamen mē
numquam hodiē inducēs, ut tibi crēdam hoc argentum ignotō.
lupus est homō hominī, nōn homō, quom qualis sit nōn nōuit.
[LEONIDA] iam nunc secunda mihi facis. scībam huic tē capitulō hodiē
facturum satis prō iniuria. quamquam ego sum sordidatus,
frūgī tamen sum, nec potest peculium enumerarī.
[MERCATOR] fortasse. [LEONIDA] Etiam † nunc dicō Periphanēs Rhodō mercator dīues
absente erō sōlus mihi talentum argentī soli
adnumerauit et mihi credidit, nequest deceptus in eō.
[MERCATOR] fortasse. [LEONIDA] Atque etiam tū quoque ipse, sī essēs percontatus
mē ex aliīs, sciō pol crederēs nunc quod fers. [MERCATOR] haud negassim.

[CLEARETA] nequeon ego tēd interdictis facere mānsuetem meīs.
an ita tū es animata, ut quī matris expers imperiō siēs.
[PILAENIUM] V.I piem Pietatem, sī istōc mōre moratam tibi
postulem placēre, māter, mihi quō pactō praecipis.
[CLEARETA] An decorum est aduersarī meīs tē praeceptis. [PILAENIUM] quid est.]
[CLEARETA] hocine est pietatem colere, matris imperium minuere.
[PILAENIUM] neque quae rēctē faciunt culpō neque quae delinquont amō.
[CLEARETA] satis dicacula es amatrix. [PILAENIUM] Mater, is quaestus mihi est:
lingua poscit, corpus quaerit. animus orat, rēs monet.
[CLEARETA] ego tē uoluī castigare, tū mī accusatrix ades.
[PILAENIUM] neque edepol tē accusō neque id mē facere fās existimō.
uērum ego meās queror fortunas, cum illō quem amō prohibeor.
[CLEARETA] ecqua pars orationis dē diē dabitur mihi.
[PILAENIUM] et meam partem loquendī et tuam tradō tibi.
ad loquendum atque ad tacendum tūte habeās portisculum.
quīn pol sī reposiuī remum, sola ego in casteria
ubī quiescō, omnis familiae causa cōnsistit tibi.
[CLEARETA] quid ais tū, quam ego ūnam uīdī mulierem audacissimam.
quotiēns tē uotuī Argyrippum fīlium Demaeneti
compellare aut contrectare, conloquiue aut contuī.
quid dedit. quid ad nōs iussit deportarī. an tū tibi
uerba blanda esse aurum rere, dicta docta prō datis.
ultrō amas, ultrō expetessis, ultrō ad tē accersī iubēs.
illōs quī dant, eōs dērīdēs. quī deludunt, deperis.
an tē id exspectare oportet, sī quis promittat tibi
tē facturum diuitem, sī moriatur māter sua.
†ecastor nōbīs perīclum magnum et familiae portenditur,
dum eius exspectamus mortem, nē nōs moriamur fame.
nunc adeō nisī mī hūc argentī adfert uīgintī minās,
nē ille ecastor hinc trudetur largus lacrumarum forās.
hic diēs summust * apud mē inopiae excusatiō.
[PILAENIUM] patiar, sī cibō carere mē iubēs, māter mea.
[CLEARETA] nōn uotō tēd amāre quī dant quoia amentur grātia.
[PILAENIUM] quid sī hic animus occupatust, māter, quid faciam. mone. #C# Em,
meum caput contemplēs, sī quidem ex rē cōnsultās tua.
[PILAENIUM] etiam opiliō quī pascit, māter, alienās ouis,
aliquam habet peculiarem, quī spem soletur suam.
sine mē amāre ūnum Argyrippum animī causa, quem uolō.
[CLEARETA] intrō abī, nam tē quidem edepol nihil est impudentius.
[PILAENIUM] audientem dictō, māter, produxistī fīliam.

[LIBANUS] Perfidiae laudēs gratiasque habemus meritō magnas,
quom nostrīs sycophantiis, dolis astutiisque,
[scapularum cōnfidentia, uirtūte ulmorum freti]
quī aduorsum stimulōs, lamminas, crucesque compedesque,
neruōs, catenas, carcerēs, numellas, pedicas, boias
†indoctoresque acerrumōs gnarosque nostrī tergī,
[quī saepe ante in nostrās scapulās cicatricēs indiderunt]
* * *
eae nunc legiōnēs, copiae exercitusque eōrum
uī pugnandō periuriis nostrīs fugae potitī.
id uirtūte huius † collegae meaque comitate
factumst. quī mē uir fortior ad sufferundās plagās.
[LEONIDA] edepol uirtutēs quī tuās nōn possīs conlaudare
sīc ut ego possim, quae domī duellique male fēcistī.
nē illa edepol prō meritō tuō memorarī multa possunt:
ubī fidentem fraudaueris, ubī erō īnfidelis fueris,
ubī uerbīs conceptis sciēns libenter periuraris,
ubī parietēs perfoderis, in furtō ubī sīs prehēnsus,
ubī saepe causam dixeris pendēns aduersus octō
artutōs, audacis uirōs, ualentis uirgatorēs.
[LIBANUS] fateor profectō ut praedicās, Leonida, esse uēra.
uērum edepol nē etiam tua quoque malefacta iterarī multa
et uērō possunt: ubī sciēns fidelī īnfidus fueris,
ubī prēnsus in furtō siēs manifestō et uerberātus,
[ubī periuraris, ubī sacrō manus sīs admolitus,]
ubī eris damnō, molestiae et dedecorī saepe fueris,
ubī creditum quod sit tibi datum esse pernegaris,
[ubī amīcae quam amīcō tuō fueris magis fidelis,]
ubī saepe ad languorem tua duritia dederis octō
ualidōs lictorēs, ulmeis adfectōs lentis uirgis.
num male relata est grātia, ut collegam collaudauī.
[LEONIDA] ut mēque tēque maxime atque ingeniō nostrō decuit.
[LIBANUS] iam omitte ista atque hoc quod rogō respondē. [LEONIDA] Rogita quod uīs.
[LIBANUS] argentī uingintī minās habesne. [LEONIDA] Hariolare.
edepol senem dēmaenetum lepidum fuisse nōbīs:
ut adsimulabat sauream mēd esse quam facete!
nimis aegre risum continī, ubī hospitem inclamauit,
quod sē absente mihi fidem habēre noluisset.
ut memoriter mē sauream uocabat atriēnsem!
Lī. Mane dum. Le. quid est. Lī. Philaenium estne haec quae intus exit
atque Argyrippus una. [LEONIDA] Opprime ōs, is est. subauscultemus.
[LIBANUS] lacrumantem lacinia tenet lacrumāns. quidnam esse dicam.
tacitī auscultemus. [LEONIDA] Attatae, modō hercle in mentem uenit,
nimis uellem habēre perticam. Lib. Quoī reī. [LEONIDA]quī uerberarem
asinōs, sī forte occeperint clamare hinc ex crumina.

III.III
#ARGYRIPPUS# cur mē retentās. #PHILAENIUM# quia tuī amāns abeuntis egeō.
#ARG# ualē. #PHIL# aliquantō amplius ualerem, sī hic manerēs.
#ARG# saluē. #PHIL# saluēre mē iubēs, quoi tū abiēns offers morbum.
#ARG# māter supremam mihi tua dīxit, domum īre iussit.
#PHIL# acerbum funus filiae faciet, sī tē carendum est.
[LIBANUS] homō hercle hinc exclūsust forās. [LEONIDA] Ita rēs est. A. Mitte quaesō.
#PHIL# quō nunc abīs. quīn tū hic manēs. Arg. Nox, sī uolēs, manēbō.
[LIBANUS] audīn hunc opera ut largus est nocturna. nunc enim esse
negotiosum interdius uidelicet Solonem,
lēgēs ut cōnscribat, quibus sē populus teneat. gerrae!
quī sēsē parere apparent huius legibus, profectō
numquam bonae frūgī sient, diēs noctēsque potent.
[LEONIDA] nē iste hercle ab ista nōn pedem discedat, sī licessit,
quī nunc festinat atque ab hāc minatur sēsē abīre.
[LIBANUS] sermonī iam finem face tuō, huius sermonem accipiam.
#ARG# Vale. [PILAENIUM] quō properās. Arg. Bene ualē, apud Orcum tē uidebō.
nam equidem mē iam quantum potest ā uita abiudicabō.
#PHIL# cur tū, obsecrō, immeritō meō mē mortī dedere optās.
#ARG# ego tē. quam sī intellegam deficere uita, iam ipse
uītam meam tibi largiar et dē mea ad tuam addam.
#PHIL# cur ergō minitaris mihi, tē uītam esse amissurum.
nam quid mē facturam putas, sī istuc quod dīcis faxis.
mihi certum est facere in mē omnia eadem quae tū in tē faxis.
#ARG# oh melle dulcī dulcior tū es. [PILAENIUM] Certe enim tū uita es mī.
complectere. Arg. Faciō lubēns. [PILAENIUM] utinam sīc efferamur.
[LEONIDA] ō Libane, utī miser est homō quī amat. Lib. Immō hercle uērō,
quī pendet multō est miserior. [LEONIDA] Sciō quī perīclum fēcī.
circum sistamus, alter hinc, hinc alter appellemus.
ere, saluē. sed num fumus est haec mulier quam amplexare.
#ARG# quīdum. [LEONIDA]quia oculī sunt tibi lacrumantēs, eō rogauī.
#ARG# patronus quī uōbīs fuit futurus, perdidistis.
[LEONIDA] equidem hercle nūllum perdidī, ideō quia numquam ūllum habuī.
[LIBANUS] philaenium, saluē. [PILAENIUM] Dabunt dī quae uelitis uōbīs.
[LIBANUS] noctem tuam et uīnī cadum uelim, sī optata fiant.
#ARG# Verbum caue faxis, uerberō. Lib. Tibī equidem, nōn mihi optō.
#ARG# tum tū igitur loquere quod lubet. Lib. Hunc hercle uerberare.
[LEONIDA] quisnam istuc adcredat tibi, cinaede calamistrate.
tūn uerberēs, quī prō cibō habeās tē uerberarī.
#ARG# ut uostrae fortunae meīs praecedunt, Libane, longē,
quī hodiē numquam ad uesperum uiuam. Lib. Quapropter, quaesō.
A.quia ego hanc amō et haec mē amat, huic quod dem nusquam quicquam est,
hinc mēd amantem ex aedibus eiecit huius māter.
argentī uīgintī minae mē ad mortem appulerunt,
quās hodiē adulēscēns Diabolus ipsī datūrus dīxit,
ut hanc nē quōquam mitteret nisī ad sē hunc annum totum.
uidetin uīgintī minae quid pollent quidue possunt.
ille quī illās perdit saluōs est, ego quī nōn perdō pereō.
[LIBANUS] iam dedit argentum. Arg. nōn dedit. Lī. Bonō animō es, nē formida.
[LEONIDA] secede hūc, Libane, tē uolō. Lib. sī quid uīs. Arg. Obsecrō uōs,
eadem istāc opera suauiust complexōs fabularī.
[LIBANUS] nōn omnia eadem aequē omnibus, ere, suauia esse scitō:
uōbīs est suaue amantibus complexōs fabularī,
ego complexum huius nil moror, meum autem hic aspernatur.
proinde istud faciās ipse quod faciamus nōbīs suadēs.
#ARG# ego uērō, et quidem edepol lubēns. intereā, sī uidētur,
concedite istuc. [LEONIDA] uīn erum deludī. Lib. Dignust sānē.
[LEONIDA] uīn faciam ut tē Philaenium praesente hoc amplexetur.
[LIBANUS] cupiō hercle. [LEONIDA] Sequere hāc. A. ecquid est salutis. satis locutī.
[LEONIDA] auscultate atque operam date et mea dicta deuorate.
prīmum omnium seruōs tuōs nōs esse nōn negamus.
sed tibi sī uīgintī minae argentī proferentur,
quō nōs uocabis nōmine. Arg. Libertōs. [LEONIDA] nōn patronōs.
#ARG# id potius. [LEONIDA] Vigintī minae hic īnsunt in crumina,
hās ego, sī uīs, tibi dabō. Arg. dī tē seruassint semper,
custōs erilis, decus poplī, thēnsaurus copiarum,
salūs interioris † corporis amorisque imperātor.
hic pone, hic istam colloca cruminam in collō plānē.
[LEONIDA] nōlō ego tē, quī erus sīs, mihi onus istuc sustinere.
#ARG# quīn tū labōre liberās tē atque istam imponis in mē.
[LEONIDA] ego baiulabō, tū, ut decet dominum, ante mē itō inānis.
#ARG# quid nunc. [LEONIDA] quid est. Arg.quīn tradis hūc cruminam pressatum umerum.
[LEONIDA] hanc, cuī daturuss hanc, iube petere atque orare mēcum.
nam istuc procliue est, quō iubēs mē plānē collocare.
#PHIL# da, meus ocellus, mea rosa, mī anime, mea uoluptās,
Leonida, argentum mihi, nē nōs diiunge amantis.
[LEONIDA] dīc mē igitur tuom passerculum, gallinam, coturnicem,
agnellum, haedillum mē tuom dīc esse uel uitellum,
prehende auriculis, compara labella cum labellis.
#ARG# ten osculetur, uerberō. [LEONIDA] Quam uērō indignum uisum est.
at quī pol hodiē nōn ferēs, nī genua cōnfricantur.
#ARG# quiduīs egestās imperat: fricentur. dan quod orō.
#PHIL# age, mī Leonida, obsecrō, fer amantī erō salūtem,
redime istōc beneficiō tē ab hoc, et tibi eme hunc istō argentō.
[LEONIDA] nimis bella es atque amabilis, et sī hoc meum esset, hodiē
numquam mē orarēs quīn darem: illum tē orare meliust,
illic hanc mihi seruandam dedit. eī sānē bella belle.
cape hoc sīs, Libane. Arg. Furcifer, etiam mē delusistī.
[LEONIDA] numquam hercle facerem, genua nī tam nēquiter fricarēs.
age sīs tū in partem nunciam hunc delude atque amplexare hanc.
[LIBANUS] taceas, mē spectēs. Arg.quīn ad hunc, Philaenium, adgredimur,
uirum quidem pol optimum et nōn similem furis huius.
[LIBANUS] inambulandum est: nunc mihi uicissim supplicabunt.
#ARG# Quaesō hercle, Libane, sīs erum tuīs factīs sospitarī,
da mī istās uīgintī minās. uidēs mē amantem egere.
[LIBANUS] Videbitur. factum uolō. reditō hūc conticinnō.
nunc istanc tantisper iube petere atque orare mēcum.
#PHIL# amandone exorarier uīs tēd an osculandō.
[LIBANUS] enim uērō utrumque. P. Ergō, obsecrō, et tū utrumque nostrum serua.
#ARG# ō Libane, mī patrone, mī trade istuc. magis decorumst
libertum potius quam patronum onus in uia portare.
#PHIL# mē libane, ocellus aureus, dōnum decusque amoris,
amābō, faciam quod uolēs, da istuc argentum nōbīs.
[LIBANUS] dīc igitur mēd aniticulam, columbam uel catellum,
hirundinem, monerulam, passerculum putillum,
fac proserpentem bestiam mē, duplicem ut habeam linguam,
circumda torquem brachiis, meum collum circumplecte.
#ARG# ten complectatur {carnufex}. Lib. Quam uērō indignus uideor.
nē istuc nēquīquam dixeris tam indignum dictum in mē,
uehēs pol hodiē mē, sī quidem hoc argentum ferre sperēs.
#ARG# ten ego ueham. Lib. tūn hoc ferās argentum aliter ā mē.
#ARG# periī hercle. sī uērum quidem et decorum erum uehere seruom,
īnscende. Lib. sīc istī solent superbī subdomarī.
asta igitur, ut cōnsuetus es puer ōlim. scīn ut dicam.
em sīc. abī, laudō, nec tē equō magis est equōs ullus sapiēns.
#ARG# īnscende āctūtum. Lib. ego fēcerō. hem quid istuc est. ut tū incedis.
demam hercle iam dē hordeō, tolutim nī badizās.
#ARG# {amābō} {libane} iam sat est. Lib. numquam {hercle} hodiē exorabis.
nam iam calcarī quadrupedō agitabō aduorsum cliuom,
postidea ad pistorēs dabō, ut ibī cruciere currēns.
asta ut descendam nunciam in procliuī, quamquam nequam es.
#ARG# quid nunc {amābō}. quoniam, ut est libitum, nōs delusistis,
datisne argentum. Lib. sī quidem mihi statuam et aram statuis
atque ut deō mī hic immolās bouem: nam ego tibi Salus sum.
[LEONIDA] etiam tū, ere, istunc amouēs abs tē atque † ipse mē adgredere
atque illa, sibī quae hic iusserat, mihi statuis supplicasque.
#ARG# quem tē autem diuom nominem. Le. Fortunam, atque Obsequentem.
#ARG# iam istōc es melior. Lib. An quid est hominī Salute melius.
#ARG# licet laudem Fortunam, tamen ut nē salūtem culpem.
#PHIL# ecastor ambae sunt bonae. Arg. Sciam ubī bonī quid dederint.
[LEONIDA] opta id quod ut contingat tibi uīs. Arg. quid sī optarō. Le. Eueniet.
#ARG# optō annum hunc perpetuom mihi huius operās. [LEONIDA] Impetrastī.
#ARG# ain uērō. [LEONIDA] Certe inquam. Lī. Ad mē adī uicissim atque experire.
exopta id quod uīs maxime tibi euenire: fīet.
#ARG# quid ego aliud exoptem amplius nisī illud cuius inopiast,
uīgintī argentī commodās minās, huius quās dem matrī.
[LIBANUS] dabuntur, animō sīs bonō face, exoptata optingent.
#ARG# ut cōnsueuere, hominēs Salus frustratur et Fortuna.
[LEONIDA] ego caput huic argentō fuī hodiē reperiundō.
[LIBANUS] ego pēs fuī. Arg.quīn nec caput nec pēs sermonī apparet.
nec quid dicatis scīre nec mē cur ludatis possum.
[LIBANUS] satis iam delusum cēnseō. nunc rem ut est eloquamur.
animum, Argyrippe, aduorte sīs. pater nōs ferre hoc iussit
argentum ad tēd. Arg. ut temperī opportuneque attulistis.
[LIBANUS] hic inerunt uīgintī minae bonae, mala opera partae.
hās tibi nōs pactis legibus dare iussit. Arg. quid id est, quaesō.
[LIBANUS] noctem huius et cēnam sibī ut darēs. Arg. Iube aduenīre quaesō:
meritissimō eius quae uolet faciemus, quī hōsce amores
nostrōs dispulsōs compulit. [LEONIDA] <Patierin, Argyrippe,>
patrem hanc amplexarī tuom. Arg. haec faciet facile ut patiar.
Leonida, curre obsecrō, patrem hūc oratō ut ueniat.
[LEONIDA] iam dūdum est intus. Arg. Hac quidem nōn uenit. Le. Angiportō
illac per hortum circum iit clam, nē quis sē uideret
hūc īre familiarium: nē uxor resciscat metuit.
dē argentō sī māter tua sciat ut sit factum Arg. Heia,
bene dicite. Lib. Ite intrō citō. Arg. Valete. [LEONIDA] Et uōs amate.

[DIABOLUS] agedum istum ostende quem cōnscripstī syngraphum
inter mē et amīcam et lenam. lēgēs pellege.
nam tū poeta es prorsus ad eam rem unicus.
Parasitus Horrescet faxō lena, lēgēs cum audiet.
[DIABOLUS] age quaesō mī hercle trānslege. Par. Audin. Diab. Audiō.
#PAR# ¤ Diabolus Glaucī fīlius Clearetae
lenae dedit dōnō argentī uīgintī minās,
Philaenium ut sēcum esset noctēs et dies
hunc annum totum. ¤ Diab. Neque cum quiquam aliō quidem.
#PAR# addone. Diab. adde, et scribās uide plānē et probe.
#PAR# ¤ Alienum hominem intrō mittat nēminem.
quod illa aut amīcum aut patronum nominet,
aut quod illa amīcae * amatorem praedicet,
forēs occlusae omnibus sint nisī tibi.
in foribus scribat occupatam esse sē.
aut quod illa dicat peregre allatam epistulam,
nē epistula quidem ūlla sit in aedibus
nec cerata adeō tabula. et sī quā inutilis
pictura sit, eam uendat: nī in quadriduō
abalienarit, quō abs tē argentum acceperit,
tuōs arbitratus sit, comburas, sī uelis,
nē illī sit cera, ubī facere possit litterās.
uocet conuiuam nēminem illa, tū uocēs.
ad eōrum nē quem oculōs adiciat suōs.
sī quem alium aspexit, caeca continuō siet.
tēcum una potet, aequē pocla potitet:
abs tēd accipiat, tibi propinet, tū bibas,
nē illa minus aut plūs quam tū sapiat. ¤ Diab. Satis placet.
#PAR# ¤ Suspicionēs omnēs ab sē segreget.
neque illaec ullī pede pedem hominī premat,
cum surgat, neque <cum> in lectum īnscendat proximum,
neque cum descendat inde, det cuiquam manum:
spectandum nē cuī anulum det neque roget.
talōs nē cuiquam hominī admoueat nisī tibi.
cum iaciat, ¤ tē ¤ nē dicat: nōmen nominet.
deam inuocet sibī quam libebit propitiam,
deum nūllum. sī magis religiosa fuerit,
tibi dicat: tū prō illa orēs ut sit propitius.
neque illa ullī hominī nutet, nictet, annuat.
post, sī lucerna exstincta sit, nē quid sui
membrī commoueat quicquam in tenebris. ¤ Diab. Optumest.
ita scilicet facturam. uērum in cubiculo 
deme istuc equidem illam mouerī gestiō.
nōlō illam habēre causam et uotitam dīcere.
#PAR# sciō, captionēs metuis. Diab. uērum. Par. Ergō ut iubes
tollam. Diab. quid nī. Par. Audī relicua. Diab. Loquere, audiō.
#PAR# ¤ Neque ūllum uerbum faciat perplexabile,
neque ūlla lingua sciat loquī nisī Attica.
forte sī tussire occepsit, nē sīc tussiat,
ut cuiquam linguam in tussiendō proserat.
quod illa autem simulet, quasī grauedō profluat,
hoc nē sīc faciat: tū labellum abstergeas
potius quam cuiquam sauium faciat palam.
nec māter lena ad uinum accēdat interim,
nec ullī uerbō male dicat. sī dixerit,
haec multa eī estō, uīnō uīgintī dies
ut careat. ¤ Diab. Pulchre scripstī. scitum syngraphum.
#PAR# ¤ Tum sī coronas, serta, unguenta iusserit
ancillam ferre Venerī aut Cupidinī,
tuōs seruōs seruet, Venerine eās det an uirō.
sī forte pure uelle habēre dixerit,
tot noctēs reddat spurcās quot pure habuerit. ¤ 
haec sunt nōn nūgae, nōn enim mortualia.
[DIABOLUS] placent profectō lēgēs. sequere intrō. Par. Sequor.

[DIABOLUS] sequere hāc. egone haec patiar aut taceam. emori
mē malim, quam haec nōn eius uxōrī indicem.
ain tū. apud amīcam mūnus adulescentuli
fungare, uxōrī excusēs tē et dicās senem.
praeripiās scortum amantī atque argentum obicias
lenae. suppilēs clam domī uxōrem tuam.
suspendam potius mē, quam tū haec tacita auferās.
iam quidem hercle ad illam hinc ibō, quam tū propediem,
nisī quidem illa ante occupassit tē, effligēs sciō,
luxuriae sumptus suppeditare ut possiēs.
#PAR# ego sīc faciundum cēnseō: mē honestiust,
quam tē palam hanc rem facere, nē illa existimet
amoris causa percitum id fēcisse tē
magis quam sua causa. Diab. at pol quī dixtī rēctius.
tū ergō fac ut illī turbās litēs conciās.
cum suō sibī gnatō ūnam ad amīcam dē diē
potare, illam expilare <narra>. Par. nē mone,
ego istud cūrābō. Diab. at ego tē opperiar domī.

V.I
[Argyrippus Age decumbamus sīs, pater. Demaenetus ut iusseris,
mī gnate, ita fīet. Arg. Puerī, mēnsam adponite.]
[DĒMAENETUS] numquidnam tibi molestumst, gnate mī, sī haec nunc mēcum accubat.
#ARG# pietas {pater} oculīs dolorem prohibet. quamquam ego istanc amō,
possum equidem inducere animum, nē aegre patiar quia tēcum accubat.
[DĒMAENETUS] decet uerecundum esse adulescentem, Argyrippe. Arg. Edepol {pater}
meritō tuō facere possum. Dem. Age ergō, hoc agitemus conuiuium
uīnō ut sermone suauī. nōlō ego metuī, amārī mauolō,
mī gnate, mē abs tē. Arg. Pol ego utrumque faciō, ut aequom est fīlium.
[DĒMAENETUS] crēdam istuc, sī esse tē hilarum uīderō. A. An tū mē tristem putās.
D. Putem ego, quem uideam aequē esse maestum ut quasī diēs sī dicta sit.
#ARG# nē dixis istuc. Dem. nē sīc fueris: īlicō ego nōn dixerō.
#ARG# em aspecta: rideō. Dem. utinam male quī mihi uolunt sīc rideant.
#ARG# sciō equidem quam ob rem mē {pater} tū tristem credās nunc tibi:
quia istaec est tēcum. atque ego quidem hercle ut uērum tibi dicam {pater}
ea rēs mē male habet. at nōn eō, quia tibi nōn cupiam quae uelis.
uērum istam amō. aliam tēcum esse equidem facile possum perpetī.
D. at ego hanc uolō. A. Ergō sunt quae exoptās. mihi quae ego exoptem uolō.
[DĒMAENETUS] Vnum hunc diem perpetere, quoniam tibi potestatem dedī,
cum hāc annum ut essēs, atque amantī argentī fēcī cōpiam.
A. Em istōc mē factō tibi deuinxtī. D.quīn tē ergō hilarum dās mihi.

V.II
Artemona ain tū meum uirum hic potare, obsecrō, cum fīliō
et ad amīcam detulisse argentī uīgintī minās
meoque fīliō sciente id facere flagitium patrem.
Parasitus Neque dīuīnī neque mī humanī posthāc quicquam accreduas,
Artemona, sī huius reī mē mendacem inueneris.
#ART# at scelesta ego praeter aliōs meum uirum † frūgī rata,
siccum, frūgī, continentem, amantem uxoris maxume.
#PAR# at nunc dehinc scitō illum ante omnēs minimī mortalem pretī,
madidum, nihilī, incontinentem atque osorem uxoris suae.
#ART# pol nī istaec uēra essent, numquam faceret ea quae nunc facit.
#PAR# ego quoque hercle illum antehāc hominem semper sum frūgī ratus,
uērum hoc factō sēsē ostendit, quī quidem cum fīliō
potet una atque una amīcam ductet, decrepitus senex.
#ART# hoc ecastor est quod ille it ad cēnam cottidie.
ait sēsē īre ad Archidemum, Chaeream, Chaerestratum,
Cliniam, Chremem, Cratinum, Diniam, Demosthenem:
is apud scortum corruptelae est līberīs, lustris studet.
#PAR# quīn tū illum iubēs ancillās rapere sublimen domum.
#ART# tacē modō. nē <ego> illum ecastor miserum habēbō. P. ego istuc sciō,
ita fore illī dum quidem cum illō nūpta eris. Art. ego cēnseō.
†eum etiam hominem in senatū dare operam aut clientibus,
ibī labōre delassatum noctem tōtam stertere:
ille opere foris faciendō lassus noctū <ad mē> aduenit.
fundum alienum arat, incultum familiarem deserit.
is etiam corruptus porrō suom corrumpit fīlium.
#PAR# sequere hāc mē modō, iam faxō ipsum hominem manifestō opprimās.
#ART# nihil ecastor est quod facere mauelim. P. Mane dum. A. quid est.
#PAR# possīs, sī forte accubantem tuom uirum cōnspexeris
cum corona amplexum amīcam, sī uideas, cognoscere.
A. Possum ecastor. P. Em tibi hominem. A. Periī. P. Paulisper mane.
aucupemus ex īnsidiis clanculum quam rem gerant.
#ARG# quid modī {pater} amplexandō faciēs. Dem. Fateor, gnate mi 
#ARG# quid fatere. Dem. mē ex amōre huius corruptum oppidō.
#PAR# audīn quid ait. Art. Audiō. Dem. Egon ut nōn domō uxōrī meae
subripiam in deliciis pallam quam habet, atque ad tē deferam,
nōn edepol conducī possum uita uxoris annua.
#PAR# cēnsen tū illum hodiē prīmum īre adsuetum esse in ganeum.
#ART# ille ecastor suppilabat mē, quod ancillās meās
suspicabar atque īnsontis miserās cruciabam. Arg. Pater,
iube darī uinum. iam dūdum factum est cum prīmum bibī.
[DĒMAENETUS] da, puere, ab summō. age tū interibī ab īnfimō da sauium.
#ART# periī misera, ut osculatur carnufex, capulī decus.
[DĒMAENETUS] edepol animam suauiorem aliquantō quam uxoris meae.
#PHIL# dīc {amābō} an fetet anima uxoris tuae. Dem. Nauteam
bibere malim, sī necessum sit, quam illam oscularier.
#ART# ain tandem. edepol nē tū istuc cum malō magnō tuō
Dixistī in mē. sine, reueniās modō domum, faxō ut scias
quid periclī sit dotatae uxōrī uitium dīcere.
#PHIL# miser ecastor es. Art. Ecastor dignus est. Arg. quid ais, pater.
ecquid mātrem amās. Dem. Egone illam. nunc amō, quia nōn adest.
#ARG# quid cum adest. D. Periisse cupiō. P. Amat homō hic tē, ut praedicat.
#ART# nē illa ecastor faeneratō funditat: nam sī domum
redierit hodiē, osculandō ego ulcīscar potissimum.
#ARG# iace {pater} talōs, ut porrō nōs iaciamus. Dem. Maxime.
tē, Philaenium, mihi atque uxoris mortem. hoc Venerium est.
puerī, plaudite et mī ob iactum cantharō mulsum date.
#ART# nōn queō durare. Par. sī nōn didicistī fulloniam,
nōn mirandum est. * in oculōs inuadī optumum est.
#ART# ego pol uiuam et tū istaec hodiē cum tuō magnō malō
inuocauistī. Par. Ecquis currit pollictorem accersere.
#ARG# māter, saluē. Art. Sat salutis. Par. Mortuost Demaenetus.
tempus est subducere hinc mē. pulcrē hoc gliscit proelium.
ibō ad Diabolum, mandata dicam facta ut uoluerit,
atque intereā ut decumbamus suadebō, hī dum litigant.
poste dēmum hūc crās adducam ad lenam, ut uīgintī minās
eī det, in partem hāc amantī ut liceat eī potirier.
Argyrippus exorarī sperō poterit, ut sinat
sēsē alternās cum illō noctēs hāc fruī. nam nī impetrō,
rēgem perdidi: ex amōre tantum est hominī incendium.
#ART# quid tibi hunc receptiō ad tē est meum uirum. [PILAENIUM] Pol mē quidem
miseram odiō enicauit. Art. Surge, amātor, ī domum.
[DĒMAENETUS] nūllus sum. Art. Immō es, nē nega, omnium <unus> pol nequissimus.
at etiam cubat cuculus. surge, amātor, ī domum.
[DĒMAENETUS] uae mihi. Art. uēra hariolare. surge, amātor, ī domum.
[DĒMAENETUS] abscēde ergō paululum istuc. Art. Surge, amātor, ī domum.
[DĒMAENETUS] iam obsecrō, uxor. Art. Nunc uxōrem mē esse meministī tuam.
modō, cum dicta in mē ingerebas, odium, nōn uxor eram.
[DĒMAENETUS] totus periī. Art. quid tandem. anima fetetne uxoris tuae.
[DĒMAENETUS] murram olet. Art. iam subrupuistī pallam, quam scortō darēs.
#PHIL# ecastor quī subrupturum pallam promisit tibi.
[DĒMAENETUS] nōn tacēs. Arg. ego dissuadebam, māter. Art. Bellum fīlium.
istoscine patrem aequom est mōrēs līberīs largirier.
nilne tē pudet. Dem. Pol, sī aliud nil sit, tuī mē, uxor, pudet.
#ART# canō capite tē cuculum uxor ex lustris rapit.
[DĒMAENETUS] nōn licet manere (cena coquitur) dum cenem modō.
#ART# ecastor cenabis hodiē, ut dignus es, magnum malum.
[DĒMAENETUS] male cubandum est: iudicatum mē uxor abducit domum.
#ARG# dicebam {pater} tibi, nē matrī cōnsulerēs male.
#PHIL# dē palla mementō {amābō}. Dem. Iuben hanc hinc abscedere.
#ART# ī domum. [PILAENIUM] Da sauium etiam prius quam abīs. Dem. I in crucem.
#PHIL# immō intrō potius. sequere hāc mē, mī anime. Arg. ego uērō sequor.
#GREX# hic senex sī quid clam uxōrem suō animō fēcit uolup,
neque nouom neque mīrum fēcit nec secus quam aliī solent.
nec quisquam est tam ingeniō durō nec tam firmō pectore,
quīn ubī quicque occasionis sit sibī faciat bene.
nunc sī uoltis deprecarī huic senī nē uapulet,
remur impetrarī posse, plausum sī clarum datis.

[AULULARIA]

[PROLOGUS]

[LAR FAMILIARIS] 
[nē quis miretur [quī sim]] paucīs ēloquar.
ego lar sum ~ familiaris ex hāc familiā
[unde [exeuntem] mē aspexistis]. hanc domum
iam multōs annōs est cum possideō et colō
patrī (auoque) iam huius [quī nunc hic habet]].
sed mī auōs huius obsecrāns concredidit
thēnsaurum aurī clam omnis: in mediō focō
defodit, uenerāns mē ut id seruarem sibī.
is quoniam moritur (ita auidō ingeniō fuit),
numquam indicare id fīliō uoluit suō,
inopemque optauit potius eum relinquere,
quam eum thēnsaurum commōnstraret fīliō.
agrī reliquit eī nōn magnum modum,
quō cum labōre magnō et misere uiueret.
ubī is obiit mortem quī mihi id aurum credidit,
coepī obseruāre, ecquī maiōrem fīlius
mihi honōrem haberet quam eius habuisset pater.
atque ille uērō minus minusque impendiō
curare minusque mē impertire honoribus.
item ā mē contrā factum est, nam item obiit diem.
is ex sē hunc reliquit quī hic nunc habitat fīlium
pariter moratum ut pater auosque huius fuit.
huic filia una est. ea mihi cottidie
aut ture aut uīnō aut aliquī semper supplicat,
dat mihi coronās. eius honōris grātia
fēcī, thēnsaurum ut hic reperiret Eucliō,
quō illam facilius nuptum, sī uellet, daret.
nam eam compressit dē summō adulēscēns locō.
is scit adulēscēns quae sit quam compresserit,
illa illum nescit, neque compressam autem pater.
eam ego hodiē faciam ut hic senex dē proxumō
sibī uxōrem poscat. id ea faciam grātia,
quō ille eam facilius ducat quī compresserat.
et hic quī poscet eam sibī uxōrem senex,
is adulescentis illius est auonculus,
quī illam stuprauit noctu, Cereris uigiliis.
sed hic senex iam clamat intus ut solet.
anum forās extrudit, nē sit cōnscia.
crēdō aurum īnspicere uolt, nē subreptum siet.

[EUCLIO] exī {inquam}. age exī. exeundum {hercle} tibi hinc est _ foras
{circumspectatrix cum oculīs emissiciis}.
[STAPULA] nam cur mē miseram uerberās. [EUCLIO] ut misera sīs
(atque ut tē dignam {mala} malam aetātem exigās).
[STAPULA] nam quā mē nunc caussā extrusistī _ ex aedibus.
[EUCLIO] tibī ego :::: ratiōnem reddam {stimulorum segēs}.
illuc regredere _ ab ostiō. illuc sīs uide,
ut incēdit. at scīn quō modō tibi rēs sē habet.
sī hercle hodiē fustem ceperō aut stimulum in manum,
testudineum istum tibi ego grandibō gradum.
[STAPULA] utinam mē diuī adaxint ad suspendium
potius quidem quam hoc pactō apud tē seruiam.
[EUCLIO] at ut scelesta sola sēcum murmurat.
oculōs {hercle} ego istōs {improba} ecfodiam _ tibi
[nē mē obseruāre <possīs> [quid rērum geram]].
abscēde etiam nunc. etiam nunc. etiam. ohe
istic astatō. sī hercle tū ex istōc locō
digitum trānsuorsum aut unguem latum excesseris
aut sī respexis, donicum ego tē iusserō,
continuō hercle ego tē dedam discipulam crucī.
scelestiorem mē hāc anū certō sciō
uīdisse numquam, nimisque ego hanc metuō male,
nē mī ex īnsidiis uerba imprudentī duit
neū persentiscat aurum ubī est absconditum,
quae in occipitiō quoque habet oculōs pessima.
nunc ibō ut uisam sitne ita aurum ut condidī,
quod mē sollicitat plurimis miserum modīs.
[STAPULA] noenum {mecastor} quid ego erō dicam meō
malae reī euenisse quamue īnsaniam,
queō comminiscī. ita mē miseram ad hunc modum
deciēs diē unō saepe extrudit aedibus.
nesciō pol quae illunc hominem intemperiae tenent:
peruigilat noctēs totas, tum autem interdius
quasī claudus sutor domī sedet totōs diēs.
neque iam quō pactō celem erilis filiae
probrum, propinqua partitudō cuī appetit,
queō comminiscī. neque quicquam meliust mihi,
ut opinor, quam ex mē ut ūnam faciam litteram
longam, <meum> laqueō collum quandō obstrinxerō.

[EUCLIO] nunc defaecatō dēmum animō egredior domō,
postquam perspexī salua esse intus omnia.
redī nunciam intrō atque intus serua. Staph.quippinī.
ego intus seruem. an nē quis aedēs auferat.
nam hic apud nōs nihil est aliud quaestī furibus,
ita inaniis sunt oppletae atque araneis.
[EUCLIO] Mirum quīn tua mē causa faciat Iuppiter
Philippum rēgem aut Dareum, triuenefica.
araneās mihi ego illās seruarī uolō.
pauper sum. fateor, patior. quod dī dant ferō.
abī intrō, occlude ianuam. iam ego hic erō.
caue quemquam alienum in aedīs intrō miseris.
quod quispiam ignem quaerat, extinguī uolō,
nē causae quid sit quod tē quisquam quaeritet.
nam sī ignis uiuet, tū extinguere extempulō.
tum aquam aufugisse dīcitō, sī quis petet.
cultrum, securim, pistillum, mortarium,
quae utenda uasa semper uicinī rogant,
furēs uenisse atque abstulisse dīcitō.
profectō in aedīs meās mē absente nēminem
uolō intrō mittī. atque etiam hoc praedicō tibi,
sī Bona Fortuna ueniat, nē intrō miseris.
[STAPULA] Pol ea ipsa crēdō nē intrō mittatur cauet,
nam ad aedīs nostrās numquam adit, quamquam prope est.
[EUCLIO] tacē atque abī intrō. [STAPULA] taceō atque abeō.[EUCLIO] Occlude sīs
forēs ambobus pessulis. iam ego hic erō.
discrucior animī, quia ab domō abeundum est mihi.
nimis hercle inuitus abeō. sed quid agam sciō.
nam noster nostrae quī est magister curiae
diuidere argentī dīxit nummōs in uirōs.
id sī relinquō ac nōn petō, omnēs īlicō
mē suspicentur, crēdō, habēre aurum domī.
nam nōn est uerī simile, hominem pauperem
pauxillum paruī facere quīn nummum petat.
nam nunc cum celō sedulō omnis, nē sciant,
omnēs uidentur scīre et mē benignius
omnēs salutant quam salutabant prius.
adeunt, cōnsistunt, copulantur dexteras,
rogitant mē ut ualeam, quid agam, quid rērum geram.
nunc quō profectus sum ibō. postidea domum
mē rūrsum quantum poterō tantum recipiam.

II.I
Eunomia Velim tē arbitrarī mēd haec uerba, frater,
meaī fideī tuaique rei
causa facere, ut aequom est germanam sororem.
quamquam haud falsa sum nōs odiosās haberī.
nam multum loquacēs meritō omnēs habemur,
nec mutam profectō repertam ūllam esse
<aut> hodiē dicunt mulierem <aut> ullō in saeclō.
uērum hoc, frater, ūnum tamen cogitatō,
tibi proximam mē mihique esse item tē.
ita aequom est quod in rem esse utrīque arbitremur
et mihi tē et tibi <mē> cōnsulere et monere.
neque occultum id haberī neque per metum mussarī,
quīn participem pariter ego tē et tū mē ut faciās.
eō nunc ego sēcrētō tēd hūc forās seduxī,
ut tuam rem ego tēcum hic loquerer familiarem.
Megadorus Da mī, optuma fēmina, manum.
Eun. V.I ea est. quis ea est nam optuma.
#MEG# Tū. Eun. Tune ais. Meg. sī negas, negō.
Eun. Decet tē equidem uēra proloquī.
nam optuma nūlla potest eligi:
alia alia peior, frater, est. Meg. Idem ego arbitror,
nec tibi aduorsarī certum est dē istāc rē umquam, soror.
Eun. Da mihi operam {amābō}. Meg. Tuast, utere atque
impera, sī quid uīs.
Eun. Íd quod in rem tuam optumum esse arbitror,
tēd id monitum aduentō.
#MEG# Soror, mōre tuō facis. Eun. Factum uolō.
#MEG# quid est id, soror. Eun. Quod tibi sempiternum
salutare sit: līberīs procreandis
(ita dī faxint) uolō tē uxōrem
domum dūcere. Meg. Eī occidī. Eun. quid ita.
Meg.quia mihi miserō cerebrum excutiunt
tua dicta, soror: lapidēs loqueris.
Eun. Heia, hoc face quod tē iubet soror. Meg. sī lubeat, faciam.
Eun. In rem hoc tuam est. Meg. ut quidem emoriar prius quam dūcam.
sed his legibus sī quam dare uīs dūcam:
quae crās ueniat, perendie forās feratur.
his legibus dare uīs. cedo: nuptiās adorna.
Eun. Cum maxima possum tibi, frater, dare dote.
sed est grandior natū: media est mulieris aetās.
eam sī iubēs, frater, tibi mē poscere, poscam.
#MEG# num nōn uīs mē interrogare tē. Eun. Ímmō, sī quid uīs, rogā.
#MEG# Post mediam aetātem quī media dūcit uxōrem domum,
sī eam senex anum praegnatem fortuitō fecerit,
quid dubitas, quīn sit parātum nōmen puerō Postumus.
nunc ego istum, soror, laborem demam et deminuam tibi.
ego uirtūte deum et maiorum nostrum dīues sum satis.
istās magnās factionēs, animōs, dotēs dapsilēs,
clamorēs, imperia, eburata uehicla, pallas, purpuram,
nil moror quae in seruitūtem sumptibus redigunt uirōs.
E. dīc mihi, quaesō, quis ea est, quam uīs dūcere uxōrem. #M# ēloquar.
nostin hunc senem Euclionem ex proximō pauperculum.
Eun. Nouī, hominem haud malum mecastor. Meg. Eius cupiō fīliam
uirginem mihi desponderī. uerba nē facias, soror.
sciō quid dictura es. hanc esse pauperem. haec pauper placet.
E. dī bene uortant. #M# idem ego sperō. E. quid mē. num quid uīs. #M# Vale.
Eun. Et tū, frater. Meg. ego conueniam Euclionem, sī domī est.
sed eccum <uideo>. nesciō unde sēsē homō recipit domum.

II.II
Eucliō Praesagibat mī animus frūstrā mē īre, quom exibam domō.
itaque abibam inuitus. nam neque quisquam curialium
uenit neque magister quem diuidere argentum oportuit.
nunc domum properāre properō, nam egomet sum hic, animus domī est.
#MEG# Saluōs atque fortunatus, Eucliō, semper siēs.
[EUCLIO] dī tē ament, Megadore. #M# quid tū. rēctēn atque ut uīs ualēs.
[EUCLIO] nōn temerarium est, ubī dīues blande appellat pauperem.
iam illic homō aurum scit mē habēre, eō mē salutat blandius.
#MEG# Ain tū tē ualere. [EUCLIO] Pol ego haud perbene ā pecunia.
#MEG# Pol sī est animus aequōs tibi, sat habēs quī bene uītam colās.
[EUCLIO] Anus hercle huic indicium fēcit dē aurō, perspicue palam est,
cuī ego iam linguam praecidam atque oculōs effodiam domī.
#MEG# quid tū sōlus tēcum loquere. [EUCLIO] Meam pauperiem conqueror.
uirginem habeō grandem, dote cassam atque inlocabilem,
neque eam queō locare cuiquam. Meg. tacē, bonum habe animum, Eucliō.
dabitur, adiuuabere ā mē. dīc, sī quid opust, impera.
[EUCLIO] Nunc petit, cum pollicetur. inhiat aurum ut deuoret.
altera manū fert lapidem, panem ostentat altera.
neminī crēdō quī large blandust dīues pauperi:
ubī manum inicit benigne, ibī onerat aliqua zamia.
ego istōs nouī polypōs, quī ubī quidquid tetigerunt tenent.
#MEG# da mī operam parumper. paucīs, Eucliō, est quod tē uolō
dē communī rē appellāre mea et tua. [EUCLIO] Eī miserō mihi,
aurum mī intus harpagatum est. nunc hic eam rem uolt, sciō,
mēcum adire ad pactionem. uērum interuisam domum.
#MEG# quō abīs. [EUCLIO] iam ad tē reuortar: nunc est quod uisam domum.
#MEG# Credō edepol, ubī mentionem ego fēcerō dē filia,
mī ut despondeat, sēsē ā mē deriderī rebitur.
neque illō quisquam est alter hodiē ex paupertate parcior.
[EUCLIO] dī mē seruant, salua rēs est. saluom est sī quid nōn perit.
nimis male timuī. prius quam intrō rediī, exanimatus fuī.
redeō ad tē, Megadore, sī quid mē uīs. Meg. Habeō grātiam.
quaesō, quod tē percontabor, nē id tē pigeat proloquī.
[EUCLIO] Dum quidem nē quid perconteris quod nōn lubeat proloquī.
#MEG# dīc mihi, qualī mē arbitrare genere prognatum. [EUCLIO] Bonō.
#M# quid fide. E. Bona. #M# quid factīs. E. Neque malis neque improbis.
#MEG# Aetatem meam scīs. [EUCLIO] Sciō esse grandem, item ut pecuniam.
#MEG# Certe edepol equidem tē ciuem sine mala omnī malitia
semper sum arbitratus et nunc arbitror. [EUCLIO] Aurum huic olet.
quid nunc mē uīs. Meg. Quoniam tū mē et ego tē qualis sīs sciō,
quae rēs rēctē uortat mihique tibique tuaeque filiae,
fīliam tuam mī uxōrem poscō. promitte hoc fore.
[EUCLIO] Heia, Megadore, haud decorum facinus tuīs factīs facis,
ut inopem atque innoxium abs tē atque abs tuīs mē inrideās.
nam dē tē neque rē neque uerbīs meruī ut facerēs quod facis.
#MEG# neque edepol ego tē derisum ueniō neque derideō,
neque dignum arbitror. [EUCLIO] Cur igitur poscis meam gnatam tibi.
#MEG# ut propter mē tibi sit melius mihique propter tē et tuōs.
[EUCLIO] Venit hoc mihi, Megadore, in mentem, tēd esse hominem diuitem,
factiosum, mē autem esse hominem pauperum pauperrimum.
nunc sī fīliam locassim meam tibi, in mentem uenit
tē bouem esse et mē esse asellum: ubī tēcum coniunctus siem,
ubī onus nequeam ferre pariter, iaceam ego asinus in lutō,
tū mē bōs magis haud respicias, gnatus quasī numquam siem.
et tē utar iniquiore et meus mē ordō inrideat,
neutrubī habeam stabile stabulum, sī quid diuortī fuat:
asinī mē mordicibus scindant, bouēs incursent cornibus.
hoc magnum est perīclum, ab asinis ad bouēs trānscendere.
#MEG# Quam ad probōs propinquitate proxime tē adiunxeris,
tam optumum est. tū condicionem hanc accipe, auscultā mihi,
atque eam desponde mī. [EUCLIO] at nihil est dotis quod dem. #M# nē duās.
dum modō morata rēctē ueniat, dotata est satis.
[EUCLIO] Eō dicō, nē mē thēnsaurōs repperisse cēnseās.
#MEG# nouī, nē doceās. desponde. [EUCLIO] Fiat. sed prō Iuppiter,
num ego disperiī. #M# quid tibi est. E. quid crepuit quasī ferrum modō.
#MEG# hic apud mē hortum cōnfodere iussī. sed ubī hic est homō.
abiit neque mē certiorem fēcit. fastidit meī,
quia uidet mē suam amicitiam uelle: mōre hominum facit.
nam sī opulentus it petitum pauperioris grātiam,
pauper metuit congredirī, per metum male rem gerit.
idem, quandō occasiō illaec periit, post sērō cupit.
[EUCLIO] sī hercle ego tē nōn elinguandam dederō usque ab radicibus,
imperō auctorque <ego> sum, ut tū mē cuiuīs castrandum locēs.
#MEG# Videō hercle ego tē mē arbitrarī, Eucliō, hominem idoneum,
quem senecta aetāte lūdōs facias, haud meritō meō.
[EUCLIO] Neque edepol, Megadore, faciō, neque, sī cupiam, cōpia est.
#MEG# quid nunc. etiam mihi despondēs fīliam. [EUCLIO] Illis legibus,
cum illa dote quam tibi dīxī. Meg. Sponden ergō. [EUCLIO] Spondeō.
#MEG# dī bene uertant. [EUCLIO] Ita dī faxint. illud facitō ut memineris,
conuenisse ut nē quid dotis mea ad tē afferret filia.
#MEG# Meminī. [EUCLIO] at sciō quō uōs soleatis pactō perplexarier:
pactum nōn pactum est, nōn pactum pactum est, quod uōbīs lubet.
#MEG# nūlla controuersia mihi tēcum erit. sed nuptias
num quae causa est quīn faciamus hodiē. [EUCLIO] Immō edepol optuma.
#MEG# Ibō igitur, parabō. numquid mē uīs. [EUCLIO] Istuc. eī et ualē.
#MEG# heus, Pythodice, sequere properē mē ad macellum strenue.
[EUCLIO] Illic hinc abiit. dī immortalēs, obsecrō, aurum quid ualet.
[crēdō ego illum iam inaudiuisse mī esse thēnsaurum domī.]
id inhiat, ea affinitatem hanc obstinauit grātia.

II.III
ubī tū es, quae deblaterauistī iam uicinis omnibus,
meae mē filiae daturum dōtem. heus, Staphyla, tē uocō.
ecquid audīs. uascula intus pure propera atque elue:
fīliam despondī ego: hodiē huic nuptum Megadorō dabō.
Staphyla dī bene uortant. uērum ecastor nōn potest, subitum est nimis.
[EUCLIO] tacē atque abī. curata fac sint cum ā forō redeam domum.
atque aedīs occlude. iam ego hic aderō. [STAPULA] quid ego nunc agam.
nunc nōbīs prope adest exitium, mī atque erilī filiae,
nunc probrum atque partitudō prope adest ut fīat palam.
quod celatum atque occultatum est usque adhūc, nunc nōn potest.
ibō intrō, ut erus quae imperāuit facta, cum ueniat, sient.
nam ecastor malum maerore metuō nē mixtum bibam.

II.IV
Pythodicus Postquam obsonauit erus et conduxit coquos
tibicinasque hāsce apud forum, edixit mihi
ut dispertirem obsonium hic bifariam.
Anthrax #M# quidem hercle, dicam <tibi> palam, nōn diuidēs.
sī quō tū totum mē īre uīs, operam dabō.
Congriō Bellum et pudicum uērō prostibulum poplī.
post sī quis uellet, tē haud nōn uellēs diuidī.
Pyth. Atque ego istuc, Anthrax, aliō uorsum dixeram,
nōn istuc quō tū īnsimulās. sed erus nuptias
meus hodiē faciet. Anthr. Cuius dūcit fīliam.
Pyth. Vicinī huius Euclionis <senis> ē proximō.
eī adeō obsonī hinc iussit dimidium darī,
cocum alterum itidemque alteram tibicinam.
Anthr. Nempe hūc dimidium dīcis, dimidium domum.
Pyth. Nempe sicut dīcis. Anthr. quid. hic nōn poterat dē suō
senex obsonarī filiaī nuptiis.
Pyth. Vah. Anthr. quid negotist. Pyth. quid negōtī sit rogās.
pumex nōn aequē est aridus atque hic est senex.
Anthr. Ain tandem. Pyth. Ita esse ut dīxī. tūte existuma:
* * *
suam rem periisse sēque eradicarier.
quīn diuom atque hominum clamat continuō fidem,
dē suō tigillō fumus sī quā exit forās.
quīn cum it dormitum, follem obstringit ob gulam.
Anthr. Cur. Pyth. nē quid animae forte amittat dormiēns.
Anthr. Etiamne obturat īnferiorem gutturem,
nē quid animaī forte amittat dormiēns.
Pyth. haec mihi tē ut tibi mēd aequom est, crēdō, crēdere.
Anthr. Immō equidem crēdō. Pyth. at scīn etiam quō modō.
aquam hercle plorat, cum lauat, profundere.
Anthr. Cēnsen talentum magnum exorarī pote
ab istōc sene ut det, quī fiamus liberī.
Pyth. Famem hercle utendam sī rogēs, numquam dabit.
quīn ipsī prīdem tōnsor unguis dempserat:
collegit, omnia abstulit praesegmina.
Anthr. Edepol mortalem parce parcum praedicās.
Pyth. Cēnsen uērō esse parcum et misere uiuere.
pulmentum prīdem eī eripuit miluōs.
homō ad praetorem plorabundus deuenit.
īnfit ibī postulare plorāns, eiulāns,
ut sibī liceret miluom uadarier.
sescenta sunt quae memorem, sī sit ōtium.
sed uter uestrorum est celerior. memora mihi.
Anthr. ego, et multō melior. Pyth. Cocum ego, nōn furem rogō.
Anthr. Cocum ergō dicō. Pyth. quid tū ais. Cong. sīc sum ut uidēs.
Anthr. Cocus ille nundinalest, in nonum diem
solet īre coctum. Cong. tūn, trium litterarum homō,
mē uituperās. fur. Anthr. Etiam fur, trifurcifer.

II.u
Pyth. tacē nunciam tū, atque agnum hinc uter est pinguior
<cape atque abī intrō ad nōs.> Anthr. Licet. Pyth. Tu, Congriō,
<quem illic reliquit agnum,> eum sume atque abi
* intrō illuc, et uōs illum sequiminī.
uōs ceterī ite hūc ad nōs. Cong. Hercle iniuria
dispertiuisti: pinguiorem agnum istī habent.
Pyth. at nunc tibi dabitur pinguior tibicina.
ī sānē cum illō, Phrugia. tū autem, Eleusium,
hūc intrō abī ad nōs. Cong. O Pythodice subdole,
hucine detrustī mē ad senem parcissimum.
ubī sī quid poscam, usque ad rauim poscam prius
quam quicquam detur. Pyth. Stultus et sine grātia es.
† tibi rēctē facere, quandō quod faciās perit.
Cong.quī uērō. Pyth. Rogitās. iam prīncipiō in aedibus
turba istic nūlla tibi erit: siquid utī uolēs,
domō abs tē adfertō, nē operam perdās poscere.
hic autem apud nōs magna turba ac familia est,
supellex, aurum, uestis, uasa argentea:
ibī sī perierit quippiam (quod tē sciō
facile abstinere posse, sī nihil obuiam est),
dīcant: coquī abstulerunt, comprehendite,
uincite, uerberate, in puteum condite.
hōrum tibi istic nihil eueniet: quippe quī
ubī quid subripiās nihil est. sequere hāc mē. Cong. Sequor.

II.ui
[PUTODICUS] Heus, Staphyla, prodī atque ōstium aperī. Staphylaquī uocat.
[PUTODICUS] Pythodicus. [STAPULA] quid uīs. [PUTODICUS] Hōs ut accipiās coquos
tibicinamque obsoniumque in nuptiās.
Megadorus iussit Euclionī haec mittere.
[STAPULA] Cererin, Pythodice, hās sunt facturī nuptiās.
[PUTODICUS] quī. [STAPULA] quia temetī nihil allatum intellegō.
[PUTODICUS] at iam afferetur, sī ā forō ipsus redierit.
[STAPULA] Ligna hic apud nōs nūlla sunt. Cong. Sunt asserēs.
[STAPULA] Sunt pol. Cong. Sunt igitur ligna, nē quaerās foris.
[STAPULA] quid, impurate. quamquam Volcanō studēs,
cenaene causa aut tuae mercedis grātia
nōs nostrās aedīs postulās comburere.
Cong. Haud postulō. [PUTODICUS] Duc istōs intrō. [STAPULA] Sequiminī.

[PUTODICUS] Curate. ego interuisam quid faciant coquī.
quōs pol ut ego hodiē seruem, cūrā maxuma est.
nisī ūnum hoc faciam, ut in puteō cēnam coquant:
inde coctam sursum subducemus corbulis.
sī autem deorsum comedent, sī quid coxerint,
superī incenatī sunt et cenatī īnferī.
sed uerba hic faciō, quasī negōtī nil siet,
rapacidarum ubī tantum sit in aedibus.

[EUCLIO] Voluī animum tandem cōnfirmare hodiē meum,
ut bene mē haberem filiaī nuptiis.
ueniō ad macellum, rogitō piscēs. indicant
carōs. agninam caram, caram bubulam,
uitulinam, cetum, porcinam: cara omnia.
atque eō fuerunt cariora, aēs nōn erat.
abeō īrātus illinc, quoniam nihil est quī emam.
ita illis impuris omnibus adiī manum.
deinde egomet mēcum cogitare interuias
occepi: festō diē sī quid prodegeris,
profestō egere liceat, nisī peperceris.
postquam hanc ratiōnem uentrī cordique edidī,
accessit animus ad meam sententiam,
quam minimō sumptū fīliam ut nuptum darem.
nunc tusculum emī hoc et coronās floreās.
haec imponentur in focō nostrō Larī,
ut fortunatās faciat gnatae nuptiās.
sed quid ego apertās aedīs nostrās cōnspicor.
et strepitust intus. numnam ego compilor miser.
Congriō Aulam maiōrem, sī pote, ex uicinia
pete: haec est parua, capere nōn quit. [EUCLIO] Eī mihi,
periī hercle. aurum rapitur, aula quaeritur.
[nimirum occidor, nisī ego intrō hūc properē properō currere.]
Apollō, quaesō, subuenī mī atque adiuua,
cōnfige sagittis furēs thēnsaurariōs,
<sī> cuī in rē talī iam subuenistī antidhāc.
sed cessō prius quam prorsus periī currere.

II.ix
Anthrax Dromō, desquama piscis. tū, Machaeriō,
congrum, murenam exdorsua quantum potest.
ego hinc artoptam ex proximō utendam petō
ā Congrione. tū istum gallum, sī sapis,
glabriorem reddēs mihi quam uolsus ludiust.
sed quid hoc clamoris oritur hinc ex proximō.
coquī hercle, crēdō, faciunt officium suom.
fugiam intrō, nē quid turbae hic itidem fuat.

III.I
Congriō †Óptatī uirēs popularēs, incolae, accolae, aduenae omnēs,
date uiam quā fugere liceat, facite totae plateae pateant.
neque ego umquam nisī hodiē ad Bacchās uenī in Bacchanal coquinatum,
ita mē miserum et meōs discipulōs fustibus male contuderunt.
totus doleō atque oppidō periī, ita mē iste habuit senex gýmnasium.
attat, periī hercle ego miser,
aperit bacchanal, adest,
sequitur. sciō quam rem geram: hoc
ipsus magister mē docuit.
neque ligna ego usquam gentium praeberī uīdī pulchrius,
itaque omnis exegit foras, mē atque hōs, onustōs fustibus.

III.II
Eucliō Redī. quō fugis nunc. tene, tene. Cong. quid, stolide, clamās.
Eucl.quia ad trīs uirōs iam ego deferam nōmen tuom. #C# Quam ob rem.
Eucl.quia cultrum habēs. Cong. Cocum decet. [EUCLIO] quid comminatuss
mihi. Cong. Istud male factum arbitror, quia nōn latus fodī.
[EUCLIO] Homō nullust tē scelestior quī uiuat hodiē,
neque quoi ego dē industria amplius male plūs libēns faxim.
Cong. Pol etsī taceas, palam id quidem est: rēs ipsa testist.
ita fustibus sum mollior magis quam ullus cinaedus.
sed quid tibi nōs tactiost, mendice homō. [EUCLIO] Quae rēs.
etiam rogitās. an quia minus quam aequom erat fēcī.
Cong. Sine, at hercle cum magnō malō tuō, sī hoc caput sentit.
[EUCLIO] Pol ego haud sciō quid post fuat: tuom nunc caput sentit.
sed in aedibus quid tibi meīs nam erat negoti
mē absente, nisī ego iusseram. uolō scīre. Cong. tacē ergō.
quia uenimus coctum ad nuptiās. [EUCLIO] quid tū, malum, curas,
utrum crudum an coctum ego edim, nisī tū mī es tutor.
Cong. Volō scīre, sinās an nōn sinās nōs coquere hic cēnam.
[EUCLIO] Volō scīre ego item, meae domī mean salua futura.
Cong. utinam mea mihi modō auferam, quae adtulī, salua:
mē haud paenitet, tua nē expetam. [EUCLIO] Sciō, nē doce, nouī.
Cong. quid est quā prohibēs nunc grātia nōs coquere hic cēnam.
quid fecimus, quid diximus tibi secus quam uellēs.
[EUCLIO] Etiam rogitas, sceleste homō, quī angulōs in omnis
mearum aedium et conclauium mihi peruium facitis.
ibī ubī tibi erat negotium, ad focum sī adessēs,
nōn fissile auferrēs caput: meritō id tibi factum est.
adeō ut tū meam sententiam iam noscere possīs:
sī ad ianuam hūc accesseris, nisī iusserō, propius,
ego tē faciam miserrimus mortālis utī sīs.
scīs iam meam sententiam. Cong. quō abīs. redī rūrsum.
ita mē bene amet Lauerna, <uti> tē iam, nisī reddi
mihi uasa iubēs, pipulō hic differam ante aedīs.
quid ego nunc agam. nē ego edepol uenī hūc auspiciō malō.
nummō sum conductus: plūs iam medicō mercedest opus.

III.III
Eucliō Hoc quidem hercle, quoquō ibō, mēcum erit, mēcum feram,
neque istī id in tantis periclis umquam committam ut siet.
ite sānē nunciam omnēs, et coquī et tibicinae,
etiam intrō duce, sī uīs, uel gregem uenalium,
coquite, facite, festinate nunciam quantum libet.
Cong. Temperī, postquam impleuistī fustī fissorum caput.
[EUCLIO] Intrō abite, opera hūc conducta est uostra, nōn oratiō.
Cong. Heus, senex, prō uapulandō hercle ego abs tē mercedem petam.
coctum ego, nōn uapulatum, dūdum conductus fuī.
[EUCLIO] Lege agitō mēcum. molestus nē sīs. ī et cēnam coque,
aut abī in malum cruciatum ab aedibus. Cong. Abī tū modō.

III.IV
[EUCLIO] Illic hinc abiit. dī immortalēs, facinus audax incipit
quī cum opulentō pauper homine coepit rem habēre aut negotium.†
uelutī Megadorus temptat mē omnibus miserum modīs,
quī simulauit meī honōris mittere hūc causa coquōs.
is ea causa misit, hoc quī surriperent miserō mihi.
condigne etiam meus mēd intus gallus gallinacius,
quī erat anū peculiaris, perdidit paenissume.
ubī erat haec defossa, occēpit ibī scalpurrire ungulis
cirum circa. quid opust uerbīs. ita mihi pectus peracuit:
capiō fustem, obtruncō gallum, furem manufestarium.
crēdō edepol ego illī mercedem gallō pollicitōs coquōs,
sī id palam fecisset. exemī ex manū † manubrium.
[quid opust uerbīs. facta est pugna in gallō gallinaciō.]
sed Megadorus meus affinis eccum incēdit ā forō.
iam hunc nōn ausim praeterire, quīn cōnsistam et conloquar.

III.u
Megadorus Narrauī amicis multīs cōnsilium meum
dē condicione hāc. Euclionis fīliam
laudant. sapienter factum et cōnsiliō bonō.
nam meō quidem animō sī idem faciant ceteri
opulentiorēs, pauperiorum filias
ut indotatās ducant uxorēs domum,
et multō fīat ciuitās concordior,
et inuidia nōs minore utamur quam utimur,
et illae malam rem metuant quam metuont magis,
et nōs minore sumptū simus quam sumus.
in maximam illuc populī partem est optimum.
in pauciorēs auidōs altercatiō est,
quōrum animis auidis atque īnsatietatibus
neque lex neque sutor capere est quī possit modum.
namque hoc quī dicat ¤ quō illae nubent diuites
dotatae, sī istud iūs pauperibus ponitur. ¤ 
quō lubeant, nubant, dum dōs nē fīat comēs.
hoc sī ita fīat, mōrēs meliorēs sibi
parent, prō dote quōs ferant, quam nunc ferunt,
ego faxim mulī, pretiō quī superant equōs,
sint uiliorēs Gallicis cantheriis.
[EUCLIO] Ita mē dī amabunt ut ego hunc auscultō lubēns.
nimis lepide fēcit uerba ad parsimoniam.
#MEG# nūlla igitur dicat ¤ equidem dōtem ad tē adtuli
maiōrem multō quam tibi erat pecunia.
enim mihi quidem aequomst purpuram atque aurum darī,
ancillās, mulōs, mulionēs, pedisequōs,
salutigerulōs puerōs, uehicla quī uehar. ¤ 
[EUCLIO] ut matronarum hic facta pernouit probe.
mōribus praefectum mulierum hunc factum uelim.
#MEG# nunc quoquō ueniās plūs plaustrorum in aedibus
uideās quam rurī, quandō ad uillam ueneris.
sed hoc etiam pulchrum est praequam ubī sumptus petunt.
stat fullō, phyrgiō, aurifex, lanarius.
cauponēs patagiariī, indusiariī,
flammariī, uiolariī, carinariī.
stant manuleariī, stant † murobathariī,
propolae linteonēs, calceolariī.
sedentariī sutorēs diabathrariī,
soleariī astant, astant molocinariī.
[petunt fullonēs, sarcinatorēs petunt.]
strophiariī astant, astant semul sonariī.
iam hōsce absolutōs cēnseās. cedunt, petunt
trecenī, cum stant thylacistae in atriis
textorēs limbulariī, arculariī.
ducuntur, datur aēs. iam absolutōs cēnseas,
cum incedunt īnfectorēs corcotariī,
aut aliqua mala crux semper est, quae aliquid petat.
[EUCLIO] Compellarem ego illum, nī metuam nē desinat
memorare mōrēs mulierum: nunc sīc sinam.
#MEG# ubī nugiuendis rēs soluta est omnibus,
ibī ad postremum cedit milēs, aēs petit.
itur, putatur ratiō cum argentariō.
milēs inprānsus astat, aēs cēnset darī.
ubī disputata est ratiō cum argentariō,
etiam ipsus ultrō debet argentariō:
spēs prorogatur militī in alium diem.
haec sunt atque aliae multae in magnis dotibus
incommodītatēs sumptusque intolerabilēs.
nam quae indotata est, ea in potestate est uirī.
dotatae mactant et malō et damnō uirōs.
sed eccum adfinem ante aedēs. quid agis, Eucliō.

III.ui
[EUCLIO] Nimium lubenter edī sermonem tuom.
#MEG# An audiuistī. [EUCLIO] Vsque ā prīncipiō omnia.
#MEG# Tamen meō quidem animō aliquantō faciās rēctius,
sī nitidior sīs filiaī nuptiis.
[EUCLIO] Prō rē nitorem et gloriam prō cōpia
quī habent, meminerunt sēsē unde oriundī sient.
neque pol, Megadore, mihi neque quoiquam pauperi
opinione melius rēs structa est domī.
#MEG# Immō est <quod satis est>, et dī faciant ut siet
plūs plusque <et> istuc sospitent quod nunc habēs.
[EUCLIO] Illud mihi uerbum nōn placet ¤ quod nunc habēs. ¤ 
tam hoc scit mē habēre quam egomet. anus fēcit palam.
#MEG# quid tū tē sōlus ē senatū seuocās.
[EUCLIO] Pol ego ut tē accusem meritō meditabar. Meg. quid est.
[EUCLIO] quid sit mē rogitās. quī mihi omnis angulos
furum impleuistī in aedibus miserō mihi,
quī mī intrō mistī in aedīs quingentōs coquōs,
cum senis manibus, genere Geryonaceō.
quōs sī Argus seruet, quī oculeus totus fuit,
quem quondam Ionī Iunō custodem addidit,
is numquam seruet. praetereā tibicinam,
quae mī interbibere sola, sī uīnō scatat,
Corinthiēnsem fontem Pirenam potest.
tum obsonium autem Meg. Pol uel legionī sat est.
etiam agnum misī. [EUCLIO] quō quidem agnō sat sciō
magis curionem nusquam esse ūllam beluam.
#MEG# Volō ego ex tē scīre quī sit agnus curiō.
Eucl.quia ossa ac pellis totust, ita cūrā macet.
quīn exta īnspicere in sole eī uīuō licet:
ita is pellucet quasī lanterna Punica.
#MEG# Caedundum conduxī ego illum. [EUCLIO] Tum tū idem optumumst
locēs efferendum. nam iam, crēdō, mortuost.
#MEG# Potare ego hodiē, Eucliō, tēcum uolō.
[EUCLIO] nōn potem ego quidem hercle. Meg. at ego iusserō
cadum ūnum uīnī ueteris ā mē adferrier.
[EUCLIO] Nolō hercle, nam mihi bibere decretum est aquam.
#MEG# ego tē hodiē reddam madidum, sī uīuō, probe,
tibi cuī decretum est bibere aquam. [EUCLIO] Sciō quam rem agat:
ut mē deponat uīnō, eam adfectat uiam,
post hoc quod habeō ut commutet coloniam.
ego id cauēbō, nam alicubī abstrudam foris.
ego faxō et operam et uinum perdiderit simul.
#MEG# ego, nisī quid mē uīs, eō lauatum, ut sacruficem.
[EUCLIO] Edepol, nē tū, aula, multōs inimicōs habes
atque istuc aurum quod tibi concreditum est.
nunc hoc mihi factū est optumum, ut tēd auferam,
aula, in Fideī fanum: ibī abstrudam probe.
Fidēs, nōuistī mē et ego tē: caue sīs tibi,
nē in mē mutassis nōmen, sī hoc concreduō.
ibō ad tē fretus tua, Fidēs, fiducia.

IV.I
Strobilus Hoc est seruī facinus frūgī, facere quod ego persequor,
nē morae molestiaeque imperium erile habeat sibī.
nam quī erō ex sententia seruīre seruōs postulat,
in erum matura, in sē sera condecet capessere.
sin dormitet, ita dormitet, seruom sēsē ut cogitet.
[nam quī amantī erō seruitūtem seruit, quasī ego seruiō,
sī erum uidet superare amōrem, hoc seruī esse officium reor,
retinere ad salūtem, nōn enim quō incumbat eō impellere.
quasī puerī quī nare discunt scirpea induitur ratis,
quī laborent minus, facilius ut nent et moueant manus,
eōdem modō seruom ratem esse amantī erō aequom cēnseō,
ut <eum> toleret, nē pessum abeat tamquam * * ]
† erile imperium ediscat, ut quod frōns uelit oculī sciant.
quod iubeat citis quadrigis citius properet persequī.
quī ea curabit, abstinebit cēnsione bubula,
nec sua opera rediget umquam in splendorem compedēs.
nunc erus meus amat fīliam huius Euclionis pauperis.
eam erō nunc renuntiatum est nuptum huic Megadorō darī.
is speculatum hūc misit mē, ut quae fierent fieret particeps.
nunc sine omnī suspicione in ara hic adsidam sacra.
hinc ego et hūc et illuc poterō quid agant arbitrarier.

IV.II
Eucliō Tū modō caue quoiquam indicassis aurum meum esse istic, Fidēs.
nōn metuō nē quisquam inueniat, ita probe in latebris situmst.
edepol nē illic pulchram praedam agat, sī quis illam inuenerit
aulam onustam aurī. uērum id tē quaesō ut prohibessis, Fidēs.
nunc lauabō, ut rem dīuīnam faciam, nē affinem morer
quīn ubī accersat meam extemplō fīliam ducat domum.
uide, Fidēs, etiam atque etiam nunc, saluam ut aulam abs tē auferam:
tuae fide concredidī aurum, in tuō lucō et fanō est situm.
Strob. dī immortalēs, quod ego hunc hominem facinus audīuī loqui:
sē aulam onustam aurī abstrusisse hic intus in fanō Fide.
caue tū illī fidelis, quaesō, potius fueris, quam mihi.
atque hic pater est, ut ego opinor, huius, erus quam amat, <uirginis>.
ibō hinc intrō, perscrutabor fanum, sī inueniam uspiam
aurum, dum hic est occupatus. sed sī reppererō, ō Fidēs,
mulsī congialem plēnam faciam tibi fideliam.
id adeō tibi faciam. uērum ego mihi bibam, ubī id fēcerō.


Eucliō nōn temere est quod coruōs cantat mihi nunc ab laeua manū.
semul radebat pedibus terram et uoce croccibat sua:
continuō meum cor coepit artem facere ludicram
atque in pectus emicare. sed ego cessō currere.


<I> foras, lumbrice, quī sub terra erepsistī modō,
quī modō nusquam comparebas, nunc, cum comparēs, peris.
ego pol tē, praestrigiator, miseris iam accipiam modīs.
Strobilus Quae tē mala crux agitat. quid tibi mēcum est commercī, senex.
quid mē adflictās. quid mē raptās. quā mē causa uerberās.
[EUCLIO] Verberabilissime, etiam rogitas, nōn fur, sed trifur.
Strob. quid tibi surrupuī. [EUCLIO] Redde hūc sīs. Strob. quid tibi uīs reddam. [EUCLIO] Rogās.
Strob. Nil equidem tibi abstulī. [EUCLIO] at illud quod tibi abstulerās cedo.
ecquid agis. Strob. quid agam. E. Auferre nōn potes. St. quid uīs tibi.
[EUCLIO] Pone. Strob. Id quidem pol tē datare crēdō cōnsuetum, senex.
[EUCLIO] Pone hoc sīs, aufer cauillam, nōn ego nunc nūgās agō.
Strob. quid ego ponam. quīn tū ēloquere quidquid est suō nōmine.
nōn hercle equidem quicquam sūmpsī nec tetigī. [EUCLIO] Ostende hūc manus.
Strob. Em tibi, ostendī, eccās. [EUCLIO] Videō. age ostende etiam tertiam.
Strob. Laruae hunc atque intemperiae īnsaniaeque agitant senem.
facisne iniuriam mihi. [EUCLIO] Fateor, quia nōn pendēs, maximam.
atque id quoque iam fīet, nisī fatere. Strob. quid fatear tibi.
[EUCLIO] quid abstulistī hinc. #S# dī mē perdant. sī ego tuī quicquam abstuli
niue adeō abstulisse uellem. [EUCLIO] agedum, excutedum pallium.
Strob. Tuō arbitratū. E. nē inter tunicās habeās. #S# tempta quā lubet.
[EUCLIO] Vah, scelestus quam benigne: ut nē abstulisse intellegam.
nouī sycophantiās. age rusum ostende hūc manum
dexteram. #S# em. E. Nunc laeuam ostende. #S# quīn equidem ambās proferō.
E. iam scrutarī mittō. redde hūc. #S# quid reddam. E. A, nūgās agis,
certē habēs. #S# habeō ego. quid habeō. E. nōn dicō, audire expetis.
id meum, quidquid habēs, redde. Strob. īnsanis: perscrutatus es
tuō arbitratu, neque tuī mē quicquam inuenistī penēs.
[EUCLIO] Mane, mane. quis illic est. quis hic intus alter erat tēcum simul.
periī hercle: ille nunc intus turbat, hunc sī amittō hic abierit.
postrēmō hunc iam perscrutauī, hic nihil habet. abī quō lubet.
Strob. Iuppiter tē dique perdant. [EUCLIO] Haud male egit grātiās.
ibō intrō atque illī sociennō tuō iam interstringam gulam.
fugin hinc ab oculīs. abin an nōn. #S# abeō. E. Caue sīs † tē uideam.

IV.u
Strob. Emortuom ego mē mauelim letō malō
quam nōn ego illī dem hodiē īnsidiās senī.
nam hic iam nōn audebit aurum abstrudere:
crēdō ecferet iam sēcum et mutabit locum.
attat, foris crepuit. senex eccum aurum ecfert forās.
tantisper hūc ego ad ianuam concesserō.

IV.VI
Eucliō Fide cēnsēbam maxumam multō fidem
esse, ea subleuit ōs mihi paenissume:
nī subuenisset coruōs, periissem miser.
nimis hercle ego illum coruom ad mē ueniat uelim,
quī indicium fēcit, ut ego illī aliquid bonī
dicam. nam quod edit tam duim quam perduim.
nunc hoc ubī abstrudam cogitō solum locum.
Siluanī lucus extrā murum est auius,
crēbrō salictō oppletus. ibī sūmam locum.
certumst, Siluanō potius crēdam quam Fide.
Strob. Euge, euge, dī mē saluom et seruatum uolunt.
iam ego illuc praecurram atque īnscendam aliquam in arborem
indeque obseruābō, aurum ubī abstrudat senex.
quamquam hic manere mē erus sēsē iusserat.
certum est, malam rem potius quaeram cum lucrō.

IV.VII
Lyconidēs Dixī tibi, māter, iuxta rem mēcum tenēs,
super Euclionis filia. nunc tē obsecrō
resecroque, māter, quod dūdum obsecraueram:
fac mentionem cum auonculō, māter mea.
Eunomia Scis tūte facta uelle mē quae tū uelis,
et istuc cōnfidō <ā> fratre mē impetrassere.
et causa iusta est, siquidem ita est ut praedicās,
tē eam compressisse uinulentum uirginem.
Lyc. Egone ut tē aduorsum mentiar, māter mea.
Phaedrium Periī, mea nutrix. obsecrō tē, uterum dolet.
Iunō Lucina, tuam fidem! Lyc. Em, māter mea,
tibi rem potiorem uerbō: clamat, parturit.
Eun. Eī hāc intrō mēcum, gnate mī, ad fratrem meum,
ut istuc quod mē orās impetratum ab eō auferam.
Lyc. I, iam sequor tē, māter. sed seruom meum
Strobilum mīror ubī sit, quem ego mē iusseram
hic opperirī. nunc ego mēcum cogitō:
sī mihi dat operam, mē illī īrāscī iniurium est.
ibō intrō, ubī dē capite meō sunt comitia.

IV.VIII
Strobilus Picis diuitiis, quī aureōs montēs colunt,
ego sōlus superō. nam istōs rēgēs ceteros
memorare nōlō, hominum mendicabula:
ego sum ille rex Philippus. ō lepidum diem.
nam ut dūdum hinc abiī, multō illō aduenī prior
multoque prius mē conlocauī in arborem
indeque spectabam aurum ubī abstrudebat senex.
ubī ille abiit, ego mē deorsum dūcō dē arbore,
exfodiō aulam aurī plēnam. inde ex eō locō
uideō recipere sē senem. ille mē nōn uidet,
nam ego declinauī paululum mē extrā uiam.
attat, eccum ipsum. ibō ut hoc condam domum.

IV.Ix
Eucliō Periī interiī occidī. quō curram. quō nōn curram. tene, tene. quem. quis.
nesciō, nil uideō, caecus eō atque equidem quō eam aut ubī sim aut quī sim
nequeō cum animō certum inuestigare. obsecrō uōs ego, mī auxiliō,
orō obtestor, sitis et hominem demōnstretis, quis eam abstulerit.
quid est. quid ridetis. nouī omnēs, sciō furēs esse hic complurēs,
quī uestitū et creta occultant sēsē atque sedent quasī sint frūgī.
quid ais tū. tibi crēdere certum est, nam esse bonum ex uoltū cognoscō.
hem, nēmō habet hōrum. occidistī. dīc igitur, quis habet. nescīs.
heū mē miserum, misere periī,
male perditus, pessime ōrnātus eō:
tantum gemitī et malī maestitiaeque
hic diēs mī optulit, famem et pauperiem.
perditissimus ego sum omnium in terra.
nam quid mī opust uita, quī tantum auri
perdidī, quod concustodiui
sedulō. egomet mē defraudaui
animumque meum geniumque meum.
nunc eō aliī laetificantur
meō malō et damnō. patī nequeō.
Lyconidesquinam homō hic ante aedīs nostrās eiulāns conqueritur maerēns.
atque hic quidem Eucliō est, ut opinor. oppidō ego interii: palamst rēs,
scit peperisse iam, ut ego opinor, fīliam suam. nunc mī incertumst
abeam an maneam, an adeam an fugiam. quid agam edepol nesciō.

IV.x
Eucl.quis homō hic loquitur. Lyc. ego sum miser. [EUCLIO] Immō ego sum, et misere perditus,
cuī tanta mala maestitudoque optigit. Lyc. Animō bonō es.
[EUCLIO] quō, obsecrō, pactō esse possum. L.quia istuc facinus, quod tuom
sollicitat animum, id ego fēcī et fateor. [EUCLIO] quid ego ex tē audiō.
Lyc. Id quod uerumst. E. quid ego <dē tē> commeruī, adulēscēns, malī,
quam ob rem ita facerēs mēque meosque perditum irēs liberōs.
Lyc. Deus impulsor mihi fuit, is mē ad illam inlexit. [EUCLIO] quō modō.
Lyc. Fateor peccauisse et mē culpam commeritum sciō.
id adeō tē ōrātum adueniō ut animō aequō ignoscās mihi.
[EUCLIO] Cur id aususs facere, ut id quod nōn tuom esset tangerēs.
Lyc. quid uīs fierī. factum est illud: fierī īnfectum nōn potest.
deōs crēdō uoluisse. nam nī uellent, nōn fieret, sciō.
[EUCLIO] at ego deōs crēdō uoluisse ut apud mē tē in neruō enicem.
Lyc. nē istuc dixis. [EUCLIO] quid tibi ergō meam mē inuitō tactiost.
Lyc.quia uīnī uitiō atque amoris fēcī. [EUCLIO] Homō audacissime,
cum istacin tē oratione hūc ad mē adire ausum, impudēns!
nam sī istuc iūs est ut tū istuc excusare possiēs,
lucī clarō deripiamus aurum matronis palam,
post id sī prehēnsī simus, excusemus ebrios
nōs fēcisse amoris causa. nimis uilest uinum atque amor,
sī ebriō atque amantī impune facere quod lubeat licet.
Lyc.quīn tibi ultrō supplicatum ueniō ob stultitiam meam.
[EUCLIO] nōn mī hominēs placent quī quandō male fecerunt purigant.
tū illam scibās nōn tuam esse: nōn attactam oportuit.
Lyc. Ergō quia sum tangere ausus, haud causificor quīn eam
ego habeam potissimum. [EUCLIO] tūn habeās mē inuitō meam.
Lyc. Haud tē inuitō postulō. sed meam esse oportere arbitror.
quīn tū iam inueniēs, inquam, meam illam esse oportere, Eucliō.
[EUCLIO] iam quidem hercle tē ad praetorem rapiam et tibi scribam dicam,
nisī refers. Lyc. quid tibi ego referam. [EUCLIO] Quod surripuistī meum.
Lyc. Surripuī ego tuom. unde. aut quid id est. E. Ita tē amabit Iuppiter,
ut tū nescīs. Lyc. Nisī quidem tū mihi quid quaerās dixeris.
[EUCLIO] Aulam aurī, inquam, tē reposcō, quam tū cōnfessuss mihi
tē abstulisse. Lyc. Neque edepol ego dīxī neque fēcī. [EUCLIO] Negās.
Lyc. Pernegō immō. nam neque ego aurum neque istaec aula quae siet
sciō nec nouī. [EUCLIO] Illam, ex Siluanī lucō quam abstuleras, cedo.
ī, refer. dimidiam tēcum potius partem diuidam.
tam etsī fur mihi es, molestus nōn erō. ī uērō, refer.
Lyc. Sanus tū nōn es quī furem mē uocēs. ego tē, Eucliō,
dē alia rē resciuisse cēnsuī, quod ad mē attinet.
† magna est rēs quam ego tēcum otiose, sī ōtium est, cupiō loquī.
[EUCLIO] dīc bona fide: tū id aurum nōn surripuistī. Lyc. Bona.
E. Neque <eum> scīs quī abstulerit. L. Istuc quoque bona. E. Atque id sī scies
quī abstulerit, mihi indicabis. Lyc. Faciam. [EUCLIO] Neque partem tibi
ab eō quī habet indipiscēs neque furem excipiēs. Lyc. Ita.
[EUCLIO] quid <sī> fallis. Lyc. Tum mē faciat quod uolt magnus Iuppiter.
[EUCLIO] Sat habeō. age nunc loquere quid uīs. Lyc. #S# mē nōuistī minus,
genere quō sim gnatus: hic mihi est Megadorus auonculus,
meus pater fuit Antimachus, ego uocor Lyconidēs,
māter est Eunomia. [EUCLIO] Nouī genus. nunc quid uīs. id uolō
noscere. Lyc. Filiam ex tē tū habēs. [EUCLIO] Immō eccillam domī.
Lyc. Eam tū despondistī, opinor, meō auonculō. [EUCLIO] Omnem rem tenēs.
Lyc. Is mē nunc renuntiare repudium iussit tibi.
[EUCLIO] Repudium rēbus paratis, exornatis nuptiis.
ut illum dī immortalēs omnēs deaeque quantum est perduint,
quem propter hodiē aurī tantum perdidī īnfēlīx, miser.
Lyc. Bonō animō es, bene dice. nunc quae rēs tibi et gnatae tuae
bene feliciterque uortat ita dī faxint, inquitō.
[EUCLIO] Ita dī faciant. Lyc. Et mihi ita dī faciant. audī nunciam.
quī homō culpam admisit in sē, nullust tam paruī pretī,
quom pudeat, quīn purget sēsē. nunc tē obtestor, Eucliō,
ut sī quid ego erga tē imprudēns peccauī aut gnatam tuam,
ut mī ignoscās eamque uxōrem mihi dēs, ut lēgēs iubent.
ego mē iniuriam fēcisse filiae fateor tuae,
Cereris uigiliis, per uinum atque impulsū adulescentiae.
[EUCLIO] Eī mihi, quod ego facinus ex tē audiō. Lyc. Cur eiulas,
quem ego auom fēcī iam ut essēs filiaī nuptiis.
nam tua gnāta peperit, decumō mēnse post: numerum cape.
ea rē repudium remisit auonculus causa mea.
ī intrō, exquaere, sitne ita ut ego praedicō. [EUCLIO] Periī oppidō,
ita mihi ad malum malae rēs plurimae sē adglutinant.
ibō intrō, ut quid huius uērum sit sciam. Lyc. iam tē sequor.
haec propemodum iam esse in uadō salutis rēs uidētur.
nunc seruom esse ubī dicam meum Strobilum nōn reperiō.
nisī etiam hic opperiar tamen paulisper. posteā intrō
hunc subsequar. nunc interim spatium eī dabō exquirendi
meum factum ex gnatae pedisequa nutrice anū: ea rem nōuit.

[STROBILUS] dī immortalēs, quibus et quantis mē donatis gaudiis.
quadrilibrem aulam aurō onustam habeō. quis mē est ditior.
quis mē atēnīs nunc magis quisquam est homō cuī dī sint propitiī.
L. Certō enim ego uocem hic loquentis modō mī audire uisus sum. [STROBILUS] hem,
erumne ego aspiciō meum. L. Videon ego hunc seruom meum.
[STROBILUS] ipsus est. L. Haud alius est. [STROBILUS] congrediar. L. Contollam gradum.
crēdō ego illum, ut iussī, eampse anum adiisse, huius nutricem uirginis.
Strob.quīn ego illī mē inuenisse dicō hanc praedam [atque ēloquar,]
igitur orabō ut manū mē emittat. ibō atque ēloquar.
repperi Lyc. quid repperistī. Strob. nōn quod puerī clamitant
in faba sē repperisse. Lyc. Iamne autem, ut solēs. deludis.
[STROBILUS] Ere, mane, ēloquar iam, auscultā. L. Age ergō loquere. [STROBILUS] Repperī hodiē,
ere, diuitiās nimiās. L. utinam. [STROBILUS] Quadrilibrem, inquam, aulam aurī plēnam.
Lyc. Quod ego facinus audiō ex tē. Euclionī hic senī subripuit.
ubī id est aurum. Strob. In arca apud mē. nunc uolō mē emittī manū.
Lyc. egone tē emittam manū,
scelerum cumulatissume.
Strob. Abī, ere, sciō quam rem gerās.
lepide hercle animum tuom temptauī. iam ut eriperēs apparabās.
quid facerēs, sī repperissem. Lyc. nōn potes probasse nūgās.
ī, redde aurum. Strob. Reddam ego aurum. Lyc. Redde, inquam, ut huic reddatur. Strob. Vnde.
Lyc. Quod modō fassuss esse in arca. [STROBILUS] soleō hercle ego garrire nūgās.
Lyc. * * Strob. Ita loquor. Lyc. at scīn quō modō.
* * Strob. Vel hercle enica,
numquam hinc ferēs ā mē * *
* * *
prō illis corcotis, strophiis, sumptū uxoriō
ut admemordit hominem
(Eucl.) ego ecfodiebam in diē denōs scrobēs.
(Eucl.) nec noctū nec diū
quietus umquam <seruabam> eam: nunc dormiam.
quī mī holera cruda ponunt, hallec adduint.

BACCHIDES

quibus ingenium in animō utibilest, modīcum et sine uernilitate
uincla, uirgae, molae: saeuitudō mala fit peior
conuerrite * scopis, agite strenue
ecquis euocat
cum nassiterna et cum aqua istum impurissimum.
sicut lacte lactis similest
(Bacchis) illa mī cognominis fuit
(latro) suam quī aurō uītam uenditat
sciō spiritum eius maiōrem esse multō
quam follēs taurinī habent, cum liquescunt
petrae, ferrum ubī fit. <Cuiatis tibi uisust.>
Praenestinum opinō esse, ita erat gloriosus.
neque <id> haud subditiua gloria oppidum arbitror.
(Puer) nē ā quōquam acciperēs aliō mercedem annuam,
nisī ab sēsē, nec cum quiquam limarēs caput.
limacēs uirī
cor meum, spēs mea,
mel meum, suauitudō, cibus, gaudium.
sine tē amem
Cupidon tēcum saeuust anne Amor.
V.Ixem audīuī fuisse aerumnosissimum,
quī annīs uīgintī errāns ā patria afuit.
uērum hic adulēscēns multō V.Ixem anteit *
quī īlicō errat intrā murōs ciuicōs.
quidquid est nōmen sibi
(Pistoclerus) quae sodalem atque mē exercitōs habet
nam crēdō cuiuīs excantare cor potes.
sin lenocinium forte collibitum est tibi,
uideās mercedis quid tibi est aecum darī,
nē istāc aetāte mē sectere grātiīs.
Arabus

I.I
Bacchis. quid sī hoc potis est ut tū taceas, ego loquar. Soror. Lepide, licet.
#BACCH# ubī mē fugiet memoria, ibī tū facitō ut subuenias, soror.
#SOR# pol magis metuō, nē defuerit mī in monendō oratiō.
#BACCH# pol ego metuō, lusciniolae nē defuerit cantiō.
sequere hāc. Pistoclerus. quid agunt duae germanae meretrīcēs cognominēs.
quid in cōnsiliō cōnsuluistis. #BACCH# Bene. Pist. Pol haud meretricium est.
#BACCH# Miserius nihil est quam mulier. Pist. quid esse dīcēs dignius.
#BACCH# haec ita mē orat, sibī quī caueat aliquem ut hominem reperiam,
ut istunc militem ut, ubī emeritum sibī sit, sē reuehat domum.
id, amābō tē, huic caueās. Pist. quid istī caueam. B. ut reuehatur domum,
ubī eī dediderit operas, nē hanc ille habeat prō ancilla sibī.
nam sī haec habeat aurum quod illī renumeret, faciat lubēns.
P. V.I nunc is homost. B. iam hic crēdō aderit. sed hoc idem apud nōs rēctius
poteris agere. atque is dum ueniat, sedēns ibī opperibere.
eadem biberis, eadem dederō tibi, ubī biberis, sauium.
P. Viscus merus uostrast blanditia. B. quid iam. P.quia enim intellegō,
duae ūnum expetitis palumbem, † periī harundō alās uerberat.
nōn ego istuc facinus mihi {mulier} conducibile esse arbitror.
Bacch.quī, amābō. Pist.quia, Bacchis, bacchās metuō et bacchanal tuom.
#BACCH# quid est. quid metuis. nē tibi lectus malitiam apud mē suadeat.
Pist. Magis illectum tuom quam lectum metuō. mala tū es bestia.
nam huic aetatī nōn conducit {mulier} latebrosus locus.
#BACCH# Egomet, apud mē <sī> quid stulte facere cupias, prohibeam.
sed ego apud mē tē esse ob eam rem, milēs cum ueniat, uolō,
quia, cum tū aderis, huic mihique haud faciet quisquam iniuriam:
tū prohibebis, et eadem opera tuō sodalī operam dabis.
et ille adueniēns tuam mēd esse amīcam suspicabitur.
quid, amābō, opticuistī. Pist.quia istaec lepida sunt memoratui:
eadem in usū atque ubī perīclum facias, aculeata sunt,
animum fodicant, bona distimulant, facta et famam sauciant.
#SOR# quid ab hāc metuis. Pist. quid ego metuam rogitās. adulēscēns homō
penetrem mē huius modī in palaestram, ubī damnis desudascitur.
[ubī prō discō damnum capiam, prō cursura dedecus.]
#BACCH# lepide memorās. Pist. V.I ego capiam prō machaera turturem,
[ubique imponat in manum alius mihi prō cestū cantharum]
prō galea scaphium, prō īnsignī sit corolla plectilis,
prō hasta talōs, prō lorica malacum capiam pallium,
ubī mihi prō equō lectus detur, scortum prō scutō accubet.
apage ā mē, apage. B. Ah, nimium ferus es. P. Mihī sum. B. Malacissandus es.
equidem tibi dō hanc operam. Pist. Ah, nimium pretiosa es operaria.
#BACCH# simulatō mē amāre. Pist. Vtrum ego istuc iocon adsimulem an sēriō.
#BACCH# heia, hoc agere meliust. milēs quom hūc adueniat, tē uolō
mē amplexarī. Pist. quid eō mī opus est. #BACCH# ut ille tē uideat uolō.
sciō quid agō. Pist. Et pol ego sciō quid metuō. sed quid ais. B. quid est.
Pist. quid sī apud tē eueniat desubitō prandium aut potatiō
forte aut cena, ut solet in istīs fierī conciliabulis,
ubī ego tum accumbam. #BACCH# apud mē, mī anime, ut lepidus cum lepida accubet.
locus hic apud nōs, quamuis subitō uenias, semper liber est.
ubī tū lepide uolēs esse tibi, mea rosa, mihi dīcitō
 ¤ datō quī bene sit ¤ : ego ubī bene sit tibi locum lepidum dabō.
Pist. Rapidus fluuius est hic, nōn hāc temere trānsirī potest.
#BACCH# Atque ecastor apud hunc fluuium aliquid perdundumst tibi.
manum da et sequere. P. Aha, minime. B. quid ita. P.quia istōc in lecebrosius
fierī nil potest: nox mulier uinum hominī adulescentulō.
#BACCH# Age igitur, equidem pol nihilī faciō nisī causa tua.
ille quidem hanc abducet. tū nūllus adfueris, sī nōn lubet.
Pist. Sumne autem nihilī, quī nequeam ingeniō moderarī meō.
B. quid est quod metuās. P. Nihil est, nūgae. mulier, tibi mē emancupō:
tuōs sum, tibi dedō operam. B. Lepiduss. nunc ego tē facere hoc uolō.
ego sororī meae cēnam hodiē dare uolō uiaticam:
eō tibi argentum iubebō iam intus ecferrī forās.
tū facitō opsonatum nōbīs sit opulentum opsonium.
Pist. ego opsonabō, nam id flagitium meum sit, mea tē grātia
et operam dare mī et ad eam operam facere sumptum dē tuō.
#BACCH# at ego nōlō dare tē quicquam. P. Sine. B. Sinō equidem, sī lubet.
propera, amābō. Pist. Prius hic aderō quam tē amāre desinam.
#SOR# bene mē accipiēs aduenientem, mea soror. #BACCH# quid ita, obsecrō.
#SOR# quia piscatus meō quidem animō hic tibi hodiē euenit bonus.
#BACCH# Meus ille quidemst. tibi nunc operam dabō dē Mnesilochō, soror,
ut hic accipiās potius aurum, quam hinc eās cum milite.
#SOR# cupiō. #BACCH# dabitur opera. aqua calet: eamus hinc intrō, ut lauēs.
nam utī nāuī uecta es, crēdō timida es. Sor. Aliquantum, soror.
[simul huic nesciō cuī, turbare quī hūc it, decedamus * ]
#BACCH# sequere hāc igitur mē intrō in lectum, ut sedēs lassitudinem.

[LUDUS] iam dūdum, Pistoclere, tacitus tē sequor,
expectāns quās tū rēs hoc ōrnātū gerās.
namque ita mē dī ament, ut Lycurgus mihi quidem
uidētur posse hic ad nequitiam adducier.
quō nunc capessis tēd hinc aduersa uia
cum tanta pompa. Pistoclerus Huc. Lyd. quid hūc. quis istic habet.
Pist. Amor, Voluptas, Venus, Venustas, Gaudium,
Iocus, Ludus, Sermō, Suauisauiatiō.
Lyd. quid tibi commercist cum dīs damnosissimis.
Pist. Malī sunt hominēs, quī bonīs dicunt male.
tū dīs nec rēctē dīcis: nōn aequom facis.
Lyd. An deus est ullus Suauisauiatiō.
Pist. An nōn putastī esse umquam. ō Lyde, es barbarus.
quem ego sapere nimiō cēnsuī plūs quam Thalem,
is stultior es barbarō poticiō,
quī tantus natū deōrum nescīs nomina.
Lyd. nōn hic placet mī ōrnātus. Pist. Nemō ergō tibi
haec apparauit: mihi parātum est quoi placet.
Lyd. Etiam mē aduorsus exordire argutiās.
quī sī decem habeās linguas, mutum esse addecet.
Pist. nōn omnis aetas, Lyde, ludō conuenit.
magis ūnum in mentemst mihi nunc, satis ut commode
prō dignitate opsonī haec concuret cocus.
Lyd. iam perdidistī tē atque mē atque operam meam,
quī tibi nēquīquam saepe mōnstrauī bene.
Pist. Ibidem ego meam operam perdidī, ubī tū tuam:
tua disciplina nec mihi prodest nec tibi.
Lyd. O praeligatum pectus. Pist. Odiosus mihi es.
tacē atque sequere, Lyde, mē. Lyd. Illuc sīs uide,
nōn paedagogum iam mē, sed Lydum uocat.
Pist. nōn par uidētur neque sit cōnsentaneum,
cum haec <quī emit> intus sit et cum amica accubet
cumque osculetur et conuiuae aliī accubent,
praesentibus illis paedagogus una ut siet.
Lyd. An hoc ad eās rēs opsonatumst, obsecrō.
Pist. Sperat quidem animus: quō euenat dīs in manust.
Lyd. Tū amīcam habēbis. Pist. Cum uidebis, tum sciēs.
Lyd. Immō neque habēbis neque sinam. ī prorsum domum.
Pist. Omitte, Lyde, ac caue malō. Lyd. quid. caue malō.
Pist. iam excessit mī aetās ex magisteriō tuō.
Lyd. O barathrum, ubī nunc es. ut ego tē usurpem lubēns.
[uideō nimiō iam multō plūs quam uolueram.]
uixisse nimiō satiust iam quam uiuere.
magistron quemquam discipulum minitarier.
[nil moror discipulōs mihi iam plenōs sanguinis:
ualēns afflictat mē uaciuom uirium.]
Pist. Fiam, ut ego opinor, Herculēs, tū autem Linus.
Lyd. Pol metuō magis, nē Phoenix tuīs factīs fuam
tēque ad patrem esse mortuom renuntiem.
Pist. Satis historiarumst. Lyd. Hic uererī perdidit.
compendium edepol haud aetatī optabile
fēcistī, cum istanc nactuss inpudentiam.
occisus hic homō est. ecquid in mentem est tibi
patrem tibi esse. Pist. Tibī ego an tū mihi seruōs es.
Lyd. Peior magister tē istaec docuit, nōn ego.
nimiō es tū ad istās rēs discipulus docilior,
quam ad illa quae tē docuī, ubī operam perdidī.
[edepol fēcistī furtum in aetātem malum
cum istaec flagitia mē celauistī et patrem.]
Pist. Istactenus tibi, Lyde, lībertās datast
orationis. satis est. sequere hāc mē ac tacē.

II.I
Chrysalus Erilis patria, saluē, quam ego bienniō,
postquam hinc in Ephesum abiī, cōnspiciō lubēns.
salutō tē, uicine Apollō, quī aedibus
propinquōs nostrīs accolis, ueneroque tē,
nē Nicobulum mē sinās nostrum senem
prius conuenīre quam sodalem uiderim
Mnesilochī Pistoclerum, quem ad epistulam
Mnesilochus misit super amica Bacchide.

II.II
Pistoclerus Mirumst mē ut redeam tē opere tantō quaesere,
quī abīre hinc nullō pactō possim, sī uelim:
ita mē uadatum amōre uinctumque adtinēs.
#CHRYS# prō dī immortalēs, Pistoclerum cōnspicor.
ō Pistoclere, saluē. Pist. saluē, Chrysale.
#CHRYS# Compendī uerba multa iam faciam tibi.
uenire tū mē gaudēs. ego crēdō tibi.
hospitium et cēnam pollicere, ut conuenit
peregre aduenienti: ego autem uentūrum adnuō.
salūtem tibi ab sodalī solidam nūntiō:
rogabis mē ubī sit: uiuit. Pist. Nempe rēctē ualet.
#CHRYS# istuc uolebam ego ex tē percontārier.
Pist.quī scīre possum. Chrys. Nullus plūs. Pist. Quemnam ad modum.
Chrys.quia sī illa inuenta est, quam ille amat, rēctē ualet.
sī nōn inuenta est, minus ualet moribundusque est.
animast amica amantī: sī abest, nūllus est.
sī adest, rēs nūllast: ipsus est nequam et miser.
sed tū quid factitastī mandātīs super.
Pist. Egon ut, quod ab illoc attigisset nuntius,
nōn impetratum id aduenientī eī redderem.
regionēs colere mauellem Acherunticās.
#CHRYS# Ehō, an inuenistī Bacchidem. Pist. Samiam quidem.
#CHRYS# uidē quaesō, nē quis tractet illam indiligēns.
scīs tū ut cōnfringī uās citō Samium solet.
Pist. Iamne ut solēs. Chrys. dīc ubī ea nunc est, obsecrō.
Pist. Hic, exeuntem mē unde aspexistī modō.
#CHRYS# ut istuc est lepidum: proximae uiciniae
habitat. ecquidnam meminit Mnesilochī. Pist. Rogās.
immō unice ūnum plurimī pendit. Chrys. Papae.
Pist. Immō ut eam credis. misera amāns desiderat.
#CHRYS# scitum istuc. Pist. Immō, Chrysale, em nōn tantulum
umquam intermittit tempus quīn eum nominet.
#CHRYS# Tantō hercle melior. Pist. Immo Chrys. Immō hercle abierō
potius. Pist. Num inuitus rem bene gestam audīs erī.
#CHRYS# nōn rēs, sed actor mihi cor odiō sauciat.
etiam Epidicum, quam ego fabulam aequē ac mē ipsum amō,
nūllam aequē inuitus spectō, sī agit Pelliō.
sed Bacchis etiam fortis tibi uisast. Pist. Rogās.
nī nanctus Venerem essem, hanc Iunonem dicerem.
#CHRYS# Edepol, Mnesiloche, ut hanc rem natam intellegō,
quod amēs paratumst: quod dēs inuentost opus.
nam istic fortasse aurō est opust. Pist. Philippeō quidem.
#CHRYS# Atque eō fortasse iam opust. Pist. Immō etiam prius:
nam iam hūc adueniet milēs. Chrys. Et milēs quidem.
Pist.quī dē amittenda Bacchide aurum hic exiget.
#CHRYS# Veniat quandō uolt, atque ita nē mihi sit morae.
domist: nōn metuō nec <ego> quoiquam supplicō,
dum quidem hoc ualebit pectus perfidia meum.
abī intrō, ego hic cūrābō. tū intus dīcitō
Mnesilochum adesse Bacchidī. Pist. Faciam ut iubēs.
#CHRYS# negotium hoc ad mē adtinet aurarium.
mille et ducentōs Philippōs attulimus aureos
Ephesō, quōs hospes debuit nostrō senī.
inde ego hodiē aliquam machinabor machinam,
unde aurum efficiam amantī erilī fīliō.
sed foris concrepuit nostra: quinam exit forās.

II.III
Nicobulus Ibō in Pīraeum, uisam ecquae aduēnerit
in portum ex Ephesō nāuis mercatoria.
nam meus formidat animus, nostrum tam diū
ibī desidere neque redīre fīlium.
#CHRYS# Extexam ego illum pulcrē iam, sī dī uolunt.
haud dormitandumst: opus est chrysō Chrysalō.
adibō hunc, quem quidem ego hodiē faciam hic arietem
Phrixī, itaque tondebō aurō usque ad uiuam cutem.
seruōs salutat Nicobulum Chrysalus.
#NIC# prō dī immortalēs, Chrysale, ubī mist fīlius.
Chrys.quīn tū salūtem prīmum reddis quam dedī.
#NIC# saluē. sed ubinamst Mnesilochus. Chrys. V.VIt, ualet.
#NIC# Venitne. Chrys. Venit. Nic. Euax, aspersistī aquam.
benene usque ualuit. Chrys. Pancratice atque athletice.
#NIC# quid hoc. quā causa eum in Ephesum miseram,
accepitne aurum ab hospite Archidemide.
#CHRYS# heu, cor meum et cerebrum, Nicobule, finditur,
istius hominis ubī fit quomque mentiō.
tūn hospitem illum nominās hostem tuom.
#NIC# quid ita, obsecrō hercle. Chrys.quia edepol certō sciō,
Volcanus, Luna, Sol, Diēs, deī quattuor,
scelestiorem nūllum inluxere alterum.
#NIC# Quamne Archidemidem. Chrys. Quam, inquam, Archidemidem.
#NIC# quid fēcit. Chrys. quid nōn fēcit. quīn tū id mē rogās.
primumdum īnfitiās īre coepit fīliō,
negare sē debere tibi triobulum.
continuō antiquom hospitem nostrum sibi
Mnesilochus aduocauit, Pelagonem senem.
eō praesente hominī extemplō ostendit symbolum,
quem tūte dederas, ad eum ut ferret, fīliō.
#NIC# quid ubī eī ostendit symbolum. Chrys. īnfit dīcere
adulterinum et nōn eum esse symbolum.
quotque innocentī eī dīxit contumeliās.
adulterare eum aibat rēbus ceteris.
#NIC# habetin aurum. id mihi dīcī uolō.
#CHRYS# postquam quidem praetor recuperatorēs dedit,
damnatus dēmum, uī coactus reddidit
ducentōs et mille Philippum. Nic. Tantum debuit.
#CHRYS# porrō etiam auscultā pugnam quam uoluit dare.
#NIC# Etiamnest quid porrō. Chrys. Em, accipitrina haec nunc erit.
#NIC# deceptus sum, Autolycō hospitī aurum credidī.
Chrys.quīn tū audī. Nic. Immō ingenium auidī haud pernoram hospitis.
#CHRYS# postquam aurum abstulimus, in nāuem cōnscendimus,
domī cupientēs. forte ut adsedī in stega,
dum circumspectō, atque ego lembum cōnspicor
longum, strigorem maleficum exornarier.
#NIC# periī hercle, lembus ille mihi laedit latus.
#CHRYS# is erat communis cum hospite et praedonibus.
#NIC# Adeon mē fuisse fungum, ut quī illī crederem,
cum mī ipsum nōmen eius Archidemides
clamaret dempturum esse, sī quid crederem.
#CHRYS# is lembus nostrae nāuī īnsidiās dabat.
occepī ego obseruāre eōs quam rem gerant.
intereā ē portū nostra nāuis soluitur.
ubī portū eximus, hominēs remigiō sequī,
neque auēs neque uentī citius. quoniam sentiō
quae rēs gereretur, nāuem extemplō statuimus.
quoniam uident nōs stāre, occeperunt ratem
turbare in portū. Nic. Edepol mortālis malōs.
quid dēnique agitis. Chrys. Rursum in portum recipimus.
#NIC# sapienter factum ā uōbīs. quid illī posteā.
#CHRYS# Reuorsionem ad terram faciunt uesperī.
#NIC# Aurum hercle auferre uoluere: eī reī operam dabant.
#CHRYS# nōn mē fefellit, sēnsī, eō exanimatus fuī.
quoniam uidemus aurō īnsidiās fierī,
capimus cōnsilium continuō. postrīdiē
auferimus aurum omne illis praesentibus,
palam atque aperte, ut illī id factum sciscerent.
#NIC# scite hercle. cedo quid illī. Chrys. Tristēs īlicō,
quom extemplō ā portū īre nōs cum aurō uident,
subducunt lembum capitibus quassantibus.
nōs apud Theotimum omne aurum deposiuimus,
quī illic sacerdōs est Dianae Ephesiae.
Nic.quis istic Theotimust. Chrys. Megalobulī fīlius,
quī nunc in Ephesost Ephesiis carissimus.
#NIC# nē ille hercle mihi sit multō tantō carior,
sī mē illō aurō tantō circumduxerit.
Chrys.quīn in eapse aede Dianaī conditumst.
ibidem publicitus seruant. Nic. Occidistis mē.
nimiō hic priuatim seruaretur rēctius.
sed nilne attulistis inde aurī domum.
#CHRYS# immō etiam. uērum quantum attulerit nesciō.
#NIC# quid. nescīs. Chrys.quia Mnesilochus noctū clanculum
deuenit ad Theotimum, nec mihi crēdere
nec cuiquam in nāuī uoluit: eō ego nesciō
quantillum attulerit. uērum haud permultum attulit.
#NIC# Etiam dimidium cēnsēs. Chrys. nōn edepol sciō.
uērum haud opinor. Nic. Fertne partem tertiam.
#CHRYS# nōn hercle opinor. uērum uērum nesciō.
profectō dē aurō nil sciō nisī nesciō.
nunc tibimet illuc nāuī capiundumst iter,
ut illud reportēs aurum ab Theotimō domum.
atque heus tū. Nic. quid uīs. Chrys. Anulum gnatī tui
facitō ut memineris ferre. Nic. quid opust anulō.
Chrys.quia id signumst cum Theotimō, quī eum illī adferet,
eī aurum ut reddat. Nic. Meminerō, et rēctē monēs.
sed diuesne est istic Theotimus. Chrys. Etiam rogās.
quīn aurō habeat soccis subpactum solum.
#NIC# Cur ita fastidit. Chrys. Tantās diuitiās habet.
nescit quid faciat aurō. Nic. Mihī dederit uelim.
sed quī praesente id aurum Theotimō datumst.
#CHRYS# populō praesente: nullust Ephesī quīn sciat.
#NIC# istuc sapienter saltem fēcit fīlius,
cum diuitī hominī id aurum seruandum dedit.
ab eō licebit quamuis subitō sūmere.
#CHRYS# immō em tantisper numquam tē morabitur,
quīn habeās illud quō diē illuc ueneris.
#NIC# Cēnsebam mē effugisse ā uita marituma,
nē nauigarem tandem hoc aetātis senex.
id mī haud, utrum uelim, licere intellegō:
ita bellus hospes fēcit Archidemidēs.
ubī nunc est ergō meus Mnesilochus fīlius.
#CHRYS# deōs atque amicōs iit salutatum ad forum.
#NIC# at ego hinc ad illum, ut conuenam quantum potest.
#CHRYS# ille est oneratus rēctē et plūs iustō uehit.
exorsa haec tela nōn male omnīnō mihi est:
ut amantem erilem copem facerem fīlium,
ita fēcī, ut aurī quantum uellet sumeret,
quantum autem lubeat reddere ut reddat patrī.
senex in Ephesum ībit aurum arcessere,
hic nostra agetur aetās in malacum modum,
siquidem hic relinquet neque sēcum abducet senex
mēd et Mnesilochum. quās ego hic turbās dabō.
sed quid futurumst, cum hoc senex resciuerit,
cum sē excucurrisse illuc frūstrā sciuerit
nosque aurum abusōs. quid mihi fīet posteā.
crēdō hercle adueniēns nōmen mutabit mihi
facietque extemplō Crucisalum mē ex Chrysalō.
aufugerō hercle, sī magis usus uenerit.
sī erō reprehēnsus, mactō ego illum īnfortuniō:
sī illī sunt uirgae rurī, at mihi tergum domist.
nunc ibō, erilī fīliō hanc fabricam dabō
super aurō amicaque eius inuenta Bacchide.

III.I
Lydus Pandite atque aperite properē ianuam hanc Orcī, obsecrō.
nam equidem haud aliter esse dūcō, quippe quō nēmō aduenit,
nisī quem spēs reliquere omnēs, esse ut frūgī possiet.
Bacchidēs nōn Bacchidēs, sed bacchae sunt acerrumae.
apage istās ā mē sororēs, quae hominum sorbent sanguinem.
omnis ad perniciem īnstructa domus opime atque opipare 
quae ut aspexī, mē continuō contulī protinam in pedēs.
egone ut haec conclusa gestem clanculum. ut celem patrem,
Pistoclere, tua flagitia aut damna aut desidiabula.
[quibus patrem et mē tēque amicosque omnēs affectās tuos
ad probrum, damnum, flagitium appellere una et perdere.]
neque meī neque tē tuī intus puditumst factīs quae facis,
quibus tuom patrem mēque una, amicōs, adfinis tuos
tua īnfamia fēcistī gerulifigulōs flagitī.
[nunc prius quam malum istōc addis, certumst iam dicam patrī]
dē mē hanc culpam demolibor iam et senī faciam palam,
ut eum ex lutulentō caenō properē hinc eliciat forās.

III.II
Mnesilochus Multimodīs meditatus egomet mēcum sum, et ita esse arbitror:
hominī amīcō, quī est amīcus ita utī nōmen possidet,
nisī deōs eī nil praestare. id opera expertus sum esse ita.
nam ut in Ephesum hinc abiī (hoc factumst fermē abhinc biennium)
ex Ephesō hūc ad Pistoclerum meum sodalem litterās
misī, amīcam ut mī inueniret Bacchidem. illum intellegō
inuenisse, ut seruōs meus mī nuntiauit Chrysalus.
condigne is quam techinam dē aurō aduorsum meum fēcit patrem,
ut mī amantī cōpia esset. [sed eccum uideō incedere.]
nam pol quidem meō animō ingratō homine nihil inpēnsiust.
malefactorem amittī satius quam relinquī beneficum.
nimiō inpendiosum praestat tē quam ingratum dicier:
illum laudabunt bonī, hunc etiam ipsī culpabunt malī.
quā mē causa magis cum cūrā esse aecum, obuigilatost opus.
nunc, Mnesiloche, specimen specitur, nunc certamen cernitur,
sisne necne ut esse oportet, malus, bonus quoiuis modī,
iustus iniustus, malignus largus, comis incommodus.
caue sīs tē superare seruom siris faciundō bene.
utut eris, moneō, haud celabis. sed eccōs uideō incedere
patrem sodalis et magistrum. hinc auscultabō quam rem agant.

III.III
Lydus Nunc experiar, sitne acetō tibi cor acre in pectore.
sequere. Philoxenus quō sequar. quō ducis nunc mē. Lyd. Ad illam quae tuom
perdidit, pessum dedit tibi fīlium unice unicum.
#PHIL# heia, Lyde, leniter quī saeuiunt sapiunt magis.
minus mirandumst, illaec aetās sī quid illōrum facit,
quam sī nōn faciat. fēcī ego istaec itidem in adulēscentia.
Lyd. Eī mihi, eī mihi, istaec illum perdidit assentatiō.
nam absque tē esset, ego illum haberem rectum ad ingenium bonum:
nunc propter tē tuamque prauōs factus est fiduciam
Pistoclerus. Mnēs. dī immortalēs, meum sodalem hic nominat.
quid hoc negōtī est, Pistoclerum Lydus quod erum tam ciet.
#PHIL# paulisper, Lyde, est libidō hominī suō animō obsequī.
iam aderit tempus, cum sēsē etiam ipse oderit. mōrem gerās.
dum caueatur, praeter aequom nē quid delinquat, sine.
Lyd. nōn sinō, neque equidem illum mē uīuō corrumpī sinam.
sed tū, quī prō tam corruptō dīcis causam fīliō,
eademne erat haec disciplina tibi, cum tū adulēscēns erās.
negō tibi hoc annīs uīgintī fuisse primis copiae,
digitum longē ā paedagogō pedem ut efferrēs aedibus.
ante sōlem exorientem nisī in palaestram ueneras,
gymnasī praefectō haud mediocris poenās penderēs.
id quom optigerat, hoc etiam ad malum accersebatur malum:
et discipulus et magister perhibebantur improbī.
ibī cursū luctandō hasta discō pugilatū pila
saliendō sēsē exercebant magis quam scortō aut sauiis:
ibī suam aetātem extendebant, nōn in latebrosis locis.
inde dē hippodromō et palaestra ubī reuenissēs domum,
cincticulō praecinctus in sella apud magistrum adsideres
cum librō: cum legerēs, sī ūnam peccauissēs syllabam,
fieret corium tam maculosum quam est nutricis pallium.
Mnēs. Propter mē haec nunc meō sodalī dīcī discrucior miser.
innocēns suspicionem hanc sustinet causa mea.
#PHIL# aliī, Lyde, nunc sunt mōrēs. Lyd. Id equidem ego certō sciō.
nam ōlim populī prius honōrem capiebat suffragiō,
quam magistrō desinebat esse dictō oboediēns.
at nunc, prius quam septuennis est, sī attingās eum manū,
extemplō puer paedagogō tabula disrumpit caput.
cum patrem adeās postulatum, puerō sīc dīcit pater:
 ¤ noster estō, dum tē poteris defēnsare iniuria. ¤ 
prouocatur paedagogus: ¤ ehō senex minimī pretī,
nē attigās puerum istāc causa, quandō fēcit strenue. ¤ 
[it magister quasī lucerna unctō expretus linteō.]
itur illinc iūre dictō. hocine hic pactō potest
inhibere imperium magister, sī ipsus prīmus uapulet.
Mnēs. Acris postulatiō haec est. cum huius dicta intellegō,
mīra sunt nī Pistoclerus Lydum pugnīs contudit.
Lyd. Sed quis hic est, quem astantem uideō ante ōstium. ō Philoxene,
deōs propitiōs mē uidere quam illum <haud> mauellem mihi.
#PHIL# quis illic est. Lyd. Mnesilochus, gnatī tuī sodalis [Pistocleri].
haud cōnsimilī ingeniō atque ille est quī in lupanarī accubat.
fortunatum Nicobulum, quī illum produxit sibī.
#PHIL# saluōs sīs, Mnesiloche, saluom tē aduenīre gaudeō.
Mnēs. dī tē ament, Philoxene. Lyd. Hic enim rite productust patrī:
in mare it, rem familiarem curat, custodit domum,
obsequēns oboediēnsque est morī atque imperiis patris.
hic sodalis Pistoclerō iam puer puerō fuit.
trīduom nōn interest aetātis uter maior siet:
uērum ingenium plūs trīgintā annīs maiust quam alterī.
#PHIL# caue malō et compesce in illum dīcere iniuste. Lyd. tacē,
stultus es quī illī male aegre patere dīcī quī facit.
[nam illum meum malum promptare malim quam peculium.
#PHIL# quīdum. Lyd.quia, malum sī promptet, in diēs faciat minus.]
Mnēs. quid sodalem meum castigas, Lyde, discipulum tuom.
Lyd. Periit tibi sodalis. Mnēs. nē dī sirint. Lyd. sīc est ut loquor.
quīn ego cum peribat uīdī, nōn ex auditō arguō.
Mnēs. quid factum est. Lyd. Meretricem indigne deperit. #M# nōn tū tacēs.
Lyd. Atque acerrume aestuosam: absorbet ubī quemque attigit.
#M# ubī ea mulier habitat. L. Hic. #M. unde eam esse aiunt. L. Ex Samō.
#M# Quae uocatur. L. Bacchis. #M# erras, Lyde: ego omnem rem sciō
quem ad modumst. tū Pistoclerum falsō atque īnsontem arguis.
nam ille amīcō et beneuolentī suō sodalī sedulō
rem mandatam exsequitur. ipsus neque amat nec tū creduās.
Lyd. Itane oportet rem mandatam gerere amīcī sedulō,
ut ipsus in gremiō osculantem mulierem teneat sedēns.
nullon pactō rēs mandata potest agī, nisī identidem
manus ferat <ei> ad papillas, labra ab labris nusquam auferat.
nam alia memorare quae illum facere uīdī dispudet:
cum manum sub uestimenta ad corpus tetulit Bacchidi
mē praesente, neque pudere quicquam. quid uerbīs opust.
mihi discipulus, tibi sodalis periit, huic fīlius.
nam ego illum periisse dicō quoi quidem periit pudor.
[quid opust uerbīs. sī opperirī uellem paulisper modō,
ut † opinor illius īnspectandī mī esset maior cōpia,
plūs uiderem quam deceret, quam mē atque illō aequom foret.]
Mnēs. Perdidistī mē, sodalis. egone ut illam mulierem
capitis nōn perdam. perire mē malis malim modīs.
satin ut quem tū habeās fidelem tibi aut cuī credās nesciās.
Lyd. Viden ut aegre patitur gnātum esse corruptum tuom,
suom sodalem, ut ipsus sēsē cruciat aegritudine.
#PHIL# mnesiloche, hoc tēcum orō, ut illius animum atque ingenium regās.
serua tibi sodalem et mihi fīlium. Mnēs. Factum uolō.
Lyd. Melius esset, mē quoque una sī cum illō relinquerēs.
#PHIL# adfatim est. Lyd. Mnesiloche, cūrā, eī, concastiga hominem probe,
quī dedecorat tē, mē amicosque aliōs flagitiis suis.
#PHIL# in tē ego hoc onus omne imponō. Lyde, sequere hāc mē. L. Sequor.

III.IV
Mnēs. Inimiciorem nunc utrum crēdam magis
sodalemne esse an Bacchidem, incertum admodumst.
illum exoptauit potius. habeat. optumest.
nē illa illud hercle cum malō fēcit suō.
nam mihi dīuīnī numquam quisquam creduat,
nī ego illam exemplis plurumis planeque amō.
ego faxō hau dīcet nactam quem derideat.
nam iam domum ibō atque aliquid surrupiam patrī.
id istī dabō. ego istanc multīs ulcīscar modīs.
adeō ego illam cogam usque ut mendicet meus pater.
sed satine ego animum mente sincera gerō,
quī ad hunc modum haec hic quae futura fābulor.
amō hercle opinō, ut pote quod prō certō sciam.
uērum quam illa umquam dē mea pecunia
ramenta fīat plumea propēnsior,
mendicum malim mendicandō uincere.
numquam edepol uiua mē inridebit. nam mihi
dēcrētumst renumerare iam omne aurum patrī.
igitur mī inanī atque inopī subblandibitur
tum quom blandirī nihilō pluris referet,
quam sī ad sepulcrum mortuō narrēs logōs.
[sed autem quam illa umquam meīs opulentiis
ramenta fīat grauior aut propēnsior,
morī mē malim excruciatum inopia.]
profectō stabilest mē patrī aurum reddere.
eadem exorabō, Chrysalō causa mea
pater nē noceat, neū quid eī suscēnseat
mea causa dē aurō quod eum ludificatus est.
nam illī aequomst mē cōnsulere, quī causa mea
mendācium eī dīxit. uōs mē sequiminī.

III.u
Pistoclerus Rebus aliīs anteuortar, Bacchis, quae mandās mihi:
Mnesilochum ut requiram atque ut eum mēcum ad tē adducam simul.
nam illud animus meus miratur, sī ā mē tetigit nuntius,
quid remoretur. ibō ut uisam hūc ad eum, sī forte est domī.

III.ui
Mnesilochus Reddidī patrī omne aurum. nunc ego illam mē uelim
conuenīre, postquam inānis sum, contemptricem meam.
sed ueniam mihi quam grauate pater dedit dē Chrysalō.
uērum postrēmō impetrauī, ut nē quid eī suscēnseat.
Pist. Estne hic meus sodalis. Mnēs. Estne hic hostis, quem aspiciō, meus.
Pist. Certe is est. Mnēs. Is est. Pist. Adibō contrā et contollam gradum.
saluōs sīs, Mnesiloche. Mnēs. saluē. Pist. Saluōs quom peregre aduenis,
cena detur. Mnēs. nōn placet mī cena quae bilem mouet.
Pist. Numquae aduenientī aegritudō obiecta est. Mnēs. Atque acerruma.
Pist. Vnde. Mnēs. Ab homine quem mī amīcum esse arbitratus sum antidhāc.
Pist. Multī mōre istō atque exemplō uiuont, quōs cum cēnseas
esse amicōs, reperiuntur falsī falsimoniis,
lingua factiosī, inertēs opera, sublesta fide.
nūllus est quoi nōn inuideant rem secundam optingere.
sibī nē inuideatur, ipsī ignauia rēctē cauent.
Mnēs. Edepol nē tū illōrum mōrēs perquam meditate tenēs.
sed etiam ūnum hoc: ex ingeniō malō malum inueniunt suō:
nullī amīcī sunt, inimicōs ipsī in sēsē omnis habent.
eī sē cum frustrantur, frustrarī aliōs stolidī existumant.
sicut est hic, quem esse amīcum ratus sum atque ipsus sum mihi:
ille, quod in sē fuit, accuratum habuit quod posset mali
faceret in mē, inconciliaret copiās omnis meās.
Pist. Improbum istunc esse oportet hominem. Mnēs. ego ita esse arbitror.
Pist. Obsecrō hercle loquere, quis is est. Mnēs. Beneuolēns uiuit tibi.
nam nī ita esset, tēcum orarem ut eī quod possēs mali
facere facerēs. Pist. dīc modō hominem quī sit: sī nōn fēcerō
eī male aliquō pactō, mē esse dīcitō ignauissimum.
Mnēs. Nequam homost, uērum hercle amīcus est tibi. Pist. Tantō magis
dīc quis est. nequam hominis ego paruī pendō grātiam.
Mnēs. Videō nōn potesse quīn tibi eius nōmen ēloquar.
Pistoclere, perdidistī mē sodalem funditus.
Pist. quid istuc est. Mnēs. quid est. misine ego ad tē ex Ephesō epistulam
super amica, ut mī inuenirēs. Pist. Fateor factum, et repperī.
Mnēs. quid. tibi nōn erat meretricum aliarum atēnīs cōpia
quibuscum haberēs rem, nisī cum illa quam ego mandassem tibi
occiperēs tūte † amāre et mī irēs cōnsultum male.
Pist. Sanun es. Mnēs. Rem repperī omnem ex tuō magistrō. nē nega.
perdidistī mē. Pist. Etiamne ultrō tuīs mē prolectās probris.
Mnēs. quid. amās Bacchidem. Pist. Duās ergō hic intus eccās Bacchidēs.
#M# quid. duās. P. atque ambās sororēs. #M# loqueris nunc nūgās sciēns.
Pist. Postremō, sī pergis paruam mihi fidem arbitrarier,
tollam ego tēd in collum atque intrō hinc auferam. #M# immō ibō, mane.
Pist. nōn maneō, neque tū mē habēbis falsō suspectum. #M# sequor.

IV.I
Parasitus Parasitus ego sum hominis nequam atque improbī,
militis, quī amīcam sēcum auexit ex Samō.
nunc mē īre iussit ad eam et percontārier,
utrum aurum reddat anne eat sēcum semul.
tū dūdum, puere, cum illac usque istī semul:
quae hārum sunt aedēs, pulta. adī āctūtum ad forēs.
recede hinc dierēctē. ut pulsat propudium!
comesse panem trīs pedēs latum potes,
forēs pultare nescīs. ecquis in aedibust.
heus, ecquis hic est. ecquis hoc aperit ōstium.
ecquis exit.

[Pistoclerus] quid istuc. quae istaec est pulsatiō.
* quae tē mala crux agitat, quī ad istunc modum
alienō uiris tuās extentēs ostiō.
forēs paene exfregistī. quid nunc uīs tibi.
#PAR# adulēscēns, saluē. Pist. saluē. sed quem quaeritās.
#PAR# bacchidem. Pist. Vtram ergō. Par. Nil sciō nisī Bacchidem.
paucīs: mē misit milēs ad eam Cleomachus,
uel ut ducentōs Philippōs reddat aureos
uel ut hinc in Elatiam hodiē eat sēcum semul.
Pist. nōn it. negat sē ituram. abī et renuntia.
alium illa amat, nōn illum. duc tē ab aedibus.
#PAR# nimis iracunde. Pist. at scīn quam iracundus siem.
nē tibi hercle haud longē est ōs ab īnfortuniō,
ita dentifrangibula haec meīs manibus gestiunt.
#PAR# cum ego huius uerba interpretor, mihi cautiost,
nē nucifrangibula excussit ex malis meīs.
tuō ego istaec igitur dicam illī perīculō.
Pist. quid ais tū. Par. ego istuc illī dicam. Pist. dīc mihi,
quis tū es. Par. Illius sum integumentum corporis.
Pist. Nequam esse oportet cuī tū integumentum improbuss.
#PAR# sufflatus ille hūc ueniet. Pist. Dirrumptum uelim.
#PAR# numquid uīs. Pist. Abeās. celeriter factost opus.
#PAR# Vale, dentifrangibule. Pist. Et tū, integumentum, ualē.
in eum nunc haec rēs uenit locum, ut quid cōnsili
dem meō sodalī super amica nesciam,
quī īrātus renumerauit omne aurum patrī,
neque nummus ullust quī reddatur militī.
sed hūc concedam, nam concrepuerunt forēs.
Mnesilochus eccum maestus progredītur forās.


Mnesilochus Petulāns, proteruō iracundō animō, indomitō incogitatō,
sine modō et modestia sum, sine bonō iūre atque honore,
incredibilis imposque animī, inamabilis inlepidus uīuō,
maleuolente ingeniō nātus. postrēmō id mī est quod uolō
ego esse aliīs. credibile hoc est.
nēquior nemost neque indignior quoi
dī bene faciant neque quem quisquam
homō aut amet aut adeat.
inimicōs quam amicōs aequomst mēd habēre,
malōs quam bonōs par magis mē iuuare.
omnibus probris, quae improbis uiris
digna sunt, dignior nūllus est homō.
quī patrī reddidī omne aurum amāns, <mihi>
quod fuit prae manū. sumne ego homō miser.
perdidī mē simulque operam Chrysalī.
Pī. Cōnsolandus hic mist, ibō ad eum.
Mnesiloche, quid fit. Mn. Periī.
Pī. dī melius faciant. Mn. Periī.
Pī. nōn tacēs, īnsipiēns. Mn. Taceam.
Pī. Sanus satis nōn es. Mn. Periī.
multa mala mī in pectore nunc acria atque acerba ēueniunt.
criminin mē habuisse fidem. immeritō tibi īrātus fuī.
Pī. Heia, bonum habe animum. Mn. unde habeam. mortuōs pluris pretist
quam ego sum. Pī. Militis parasitus uenerat modō aurum petere hinc,
eum ego meīs dictīs malis his foribus atque hāc <platea abegi>.
reppulī, reiecī hominem. Mn. quid mī id prodest. <quom ipse ueniet,>
quid faciam. nil habeō miser. ille quidem hanc abducet, sciō.
Pī. #S# mihi sit, nōn pollicear. Mn. Sciō, darēs, nouī <tuom>.
sed nisī amēs, nōn habeam tibi fidem tantam. <eō quod amās tamen>
nunc agitās sat tūte tuarum rērum. <sin liber sies>
egone ut opem mī ferre posse putem inopem tē. <nōn potest>.
Pī. tacē modō: deus respiciet nōs aliquis. Mn. Nugae. <ualē>.
P. Mane. #M# quid est. P. Tuam cōpiam eccam Chrysalum uideō. <tacē.>


Chrysalus Hunc hominem decet aurō expendī, huic decet statuam statuī ex aurō.
nam duplex hodiē facinus fēcī, duplicibus spoliis sum adfectus.
erum maiōrem meum ut ego hodiē lusī lepide, ut ludificatust.
callidum senem callidis dolis
compulī et perpulī, mī omnia ut crederet.
nunc amantī erō fīliō senis,
quīcum ego bibō, quīcum edō et amō,
regiās copiās aureasque optulī,
ut domō sumeret neū foris quaereret.
nōn mihi istī placent Parmenonēs, Syrī,
quī duās aut trīs minās auferunt eris.
nequius nil est quam egēns cōnsilī seruōs, nisi
habet multipotēns pectus:
ubicumque usus siet, pectore expromat suō.
nūllus frūgī esse potest homō,
nisī quī et bene et male facere tenet.
improbis cum improbus sit, harpaget furibus,
furetur quod queat,
uorsipellem frūgī conuenit esse hominem,
pectus quoi sapit: bonus sit bonīs, malus sit malis.
utcumque rēs sit, ita animum habeat.
sed lubet scīre quantum aurum erus sibi
dempsit et quid suō reddidit patrī.
sī frūgī est, Herculem fēcit ex patre:
decimam partem eī dedit, sibī nouem abstulit.
sed quem quaerō optumē eccum obuiam mihi est.
num quī nummī exciderunt, ere, tibi,
quod sīc terram optuere.
quid uōs maestōs tam tristesque esse cōnspicor.
nōn placet nec temere est etiam. quīn mihi respondētis.
Mnēs. Chrýsale, occidī. Chrys. Fortassis tū aurī dempsistī parum.
Mnēs. Quam, malum, parum. immō uērō nimiō minus multō parum.
#CHRYS# quid igitur, stulte. <an tū,> quoniam occasiō ad eam rem fuit
mea uirtūte parta, ut quantum uellēs tantum sumerēs,
sīc hoc digitulis duōbus sumebās primoribus.
an nescibās quam eius modī hominī rarō tempus sē daret.
Mnēs. Errās. Chrys. at quidem tūte errastī, cum parum immerstī ampliter.
Mnēs. Pol tū quam nunc mēd accusēs magis, sī magis rem noueris.
occidī. Chrys. Animus iam istōc dictō plūs praesagitur malī.
Mnēs. Periī. Chrys. quid ita. Mnēs.quia patrī omne cum ramentō reddidī.
#CHRYS# Reddidistī. #M# Reddidī. #C# Omnene. #M# oppidō. #C# Occisī sumus.
quī in mentem uenit tibi istuc facinus facere tam malum.
Mnēs. Bacchidem atque hunc suspicabar propter crimen, Chrysale,
mī male cōnsuluisse: ob eam rem omne aurum īrātus reddidi
meō patrī. Chrys. quid, ubī reddebās aurum, dīxistī patrī.
Mnēs. #M# id aurum accepisse extemplō ab hospite Archidemide. Chrys. Em,
istōc dictō dedistī hodiē in cruciatum Chrysalum.
nam ubī mē aspiciet, ad carnuficem rapiet continuō senex.
Mnēs. ego patrem exorauī. Chrys. Nempe ergō hoc ut faceret quod loquor.
Mnēs. Immō tibi nē noceat neū quid ob eam rem suscēnseat.
atque aegre impetrauī. nunc hoc tibi curandumst, Chrysale.
#CHRYS# quid uīs curem. Mnēs. ut ad senem etiam alteram faciās uiam.
compara, fabricare finge quod lubet, conglutina,
ut senem hodiē doctum docte fallās aurumque auferās.
#CHRYS# Vix uidētur fierī posse. Mnēs. perge, ac facile ecfeceris.
#CHRYS# Quam, malum, facile, quem mendacī prendit manufestō modō.
quem sī orem ut mihi nil credat, id nōn ausit crēdere.
Mnēs. Immō sī audiās quae dicta dīxit mē aduersum tibi.
#CHRYS# quid dīxit. Mnēs. #S# tū illum sōlem sibī sōlem esse dicerēs,
sē illum lunam crēdere esse et noctem quī nunc est diēs.
#CHRYS# Emungam hercle hominem probe hodiē, nē id nēquīquam dixerit.
Mnēs. Nunc quid nōs uīs facere. Chrys. enim nil nisī ut ametis imperō.
cēterum quantum lubet mē poscitote aurum: ego dabō.
quid mihi refert Chrysalō esse nōmen, nisī factīs probō.
sed nunc quantillum ūsust aurī tibi, Mnesiloche. dīc mihi.
Mnēs. Militī nummis ducentis iam usus est prō Bacchide.
#CHRYS# ego dabō. Mnēs. Tum nōbīs opus est sumptū. #C# Ah, placidē uolō
ūnum quidque agamus: hoc ubī egerō, tum istuc agam.
dē ducentis nummis prīmum intendam ballistam in senem.
ea ballista sī peruortam turrim et propugnacula,
recta porta inuadam extemplō in oppidum anticum et uetus:
sī id capsō, geritote amicis uostrīs aurum corbibus,
sicut animus sperat. Pist. Apud test animus noster, Chrysale.
#CHRYS# nunc tū abī intrō, Pistoclere, ad Bacchidem, atque ecfer citō
Pist. quid. #C# Stilum, ceram et tabellas, linum. P. iam faxō hic erunt.
Mnēs. quid nunc es factūrus. id mihi dice. Chrys. Coctumst prandium.
uōs duō eritis atque amica tua erit tēcum tertia.
Mnēs. Sicut dīcis. Chrys. Pistoclerō nūlla amica est. #M# immō adest.
alteram ille amat sororem, ego alteram, ambās Bacchidēs.
#CHRYS# quid tū loquere. Mnēs. Hoc, ut futurī sumus. Chrys. V.Ist biclinium
uōbīs stratum. Mnēs. quid id exquaeris. Chrys. Rēs itast, dīcī uolō.
nescīs quid ego acturus sim nec facinus quantum exordiar.
Mnēs. cedo manum ac subsequere propius mē ad forēs. intrō īnspice.
#CHRYS# Euax, nimis bellus atque ut esse maxume optabam locus.
Pist. Quae imperauistī. imperatum bene bonīs factum ilicost.
#CHRYS# quid parastī. Pist. Quae pararī tū iussistī omnia.
#CHRYS# Cape stilum properē et tabellās tū hās tibi. Mnēs. quid posteā.
#CHRYS# Quod iubebō scribitō istic. nam proptereā <tē> uolō
scribere, ut pater cognoscat litterās quandō legat.
scribe. Mnēs. quid scribam. Chrys. salūtem tuō patrī uerbīs tuīs.
Pist. quid sī potius morbum mortem scribat. id erit rēctius.
#C# nē interturba. #M# iam imperatum in cera inest. #C# dīc quem ad modum.
Mnēs. ¤ Mnesilochus salūtem dīcit suō patrī. ¤ Chrys. Adscribe hoc citō:
 ¤ Chrysalus mihi usque quaque loquitur nec rēctē {pater}
quia tibi aurum reddidī et quia nōn tē fraudauerim. ¤ 
Pist. Mane dum scribit. Chrys. Celerem oportet esse amatoris manum.
P. Atque † idem hercle em perdundum magis quam ad scribundumst citō.
#M# loquere. hoc scriptumst. #C# ¤ Nunc, pater mī, proin tū ab eō ut caueās tibi,
sycophantiās componit, aurum ut abs tēd auferat.
et profectō sē ablaturum dīxit. ¤ plānē adscribitō.
Mnēs. dīc modō. Chrys. ¤ Atque id pollicetur sē daturum aurum mihi,
quod dem scortis quodque in lustris comedim congraecem, pater.
sed {pater} uide nē tibi hodiē uerba det: quaesō caue. ¤ 
#M# loquere porrō. #C# Adscribe dum etiam. #M# loquere quid scribam modō.
#CHRYS# ¤ Sed {pater} quod promisistī mihi, tē quaesō ut memineris,
nē illum uerberēs. uērum apud tē uinctum adseruatō domī. ¤ 
cedo tū ceram ac linum āctūtum. age obliga, obsigna citō.
Mnēs. Obsecrō, quid istīs ad istunc ūsust cōnscriptis modum,
ut tibi nē quid credat atque ut uinctum tē adseruet domī.
Chrys.quia mī ita lubet. potin ut curēs tē atque ut nē parcās mihi.
mea fiducia opus conduxī et meō periclō rem gerō.
Mnēs. Aequom dīcis. #C# cedo tabellās. #M# accipe. #C# Animum aduortite.
Mnesiloche et tū, Pistoclere, iam facite in bicliniō
cum amica sua uterque accubitum eatis, ita negotiumst,
atque ibidem ubī nunc sunt lectī stratī potetis citō.
Pist. Numquid aliud. Chrys. Hoc, atque etiam: ubī erit accubitum semel,
nē quōquam exsurgatis, dōnec ā mē erit signum datum.
Pist. O imperatorem probum! Chrys. iam bis bibisse oportuit.
Mnēs. Fugimus. Chrys. Vōs uostrum curate officium, ego efficiam meum.

IV.u
īnsanum magnum molior negotium,
metuoque ut hodiē possiem emolirier.
sed nunc truculentō mī atque saeuō usus senest.
nam nōn conducit huic sycophantiae
senem tranquillum esse ubī mē aspexerit.
uersabō ego illum hodiē, sī uīuō, probe.
tam frictum ego illum reddam quam frictum est cicer.
adambulabō ad ōstium, ut, quandō exeat,
extemplō aduenientī eī tabellās dem in manum.

IV.VI
Nicobulus Nimium illaec rēs est magnae diuidiae mihi,
supterfugisse sīc mihi hodiē Chrysalum.
#CHRYS# saluōs sum, īrātus est senex. nunc est mihi
adeundī ad hominem tempus. Nic.quis loquitur prope.
atque hic quidem, opinor, Chrysalust. Chrys. Accesserō.
#NIC# Bone serue, saluē. quid fit. quam mox nauigō
in Ephesum, ut aurum repetam ab Theotimō domum.
tacēs. per omnis deōs adiurō, ut nī meum
gnātum tam amem atque eī facta cupiam quae is uelit,
ut tua iam uirgis latera lacerentur probe
ferratusque in pistrinō aetātem conterās.
omnia resciuī scelera ex Mnesilochō tua.
#CHRYS# Men criminatust. optimest: ego sum malus,
ego sum sacer, scelestus. spectā rem modō.
ego uerbum faciam <nūllum>. Nic. Etiam, carnufex,
minitare. Chrys. Noscēs tū illum āctūtum qualis sit.
nunc hās tabellās ferre mē iussit tibi.
orabat, quod istic esset scrīptum ut fieret.
#NIC# cedo. Chrys. Nosce signum. Nic. Nouī. ubī ipse est. Chrys. Nesciō.
nil iam mē oportet scīre. oblitus sum omnia.
sciō mē esse seruom. nesciō etiam id quod sciō.
nunc ab trasenna hic turdus lumbricum petit.
pendebit hodiē pulcre, ita intendī tenus.
#NIC# Mane dum parumper. iam exeō ad tē, Chrysale.
#CHRYS# ut uerba mihi dat, ut nesciō quam rem gerat.
seruōs arcessit intus quī mē uinciant.
bene nāuis agitatur, pulcre haec cōnfertur ratis.
sed conticiscam, nam audiō aperirī forēs.

IV.VII
#NIC# Cōnstringe tū illī, Artamō, āctūtum manus.
#CHRYS# quid fēcī. Nic. Impinge pugnum, sī muttiuerit.
quid hae locuntur litterae. Chrys. quid mē rogās.
ut ab illō accepī, ad tē obsignatās attulī.
#NIC# Ehō tū, * loquitatusne es gnatō meō
male per sermonem, quia mī id aurum reddidit,
et tē dīxistī id aurum ablaturum tamen
per sycophantiam. Chrys. Egone istuc dīxī. Nic. Ita.
Chrys.quis homost quī dicat mē dīxisse istuc. Nic. tacē,
nūllus homō dīcit: hae tabellae tē arguont,
quās tū attulistī. em hae tē uincirī iubent.
#CHRYS# Aha, Bellorophontem tuōs mē fēcit fīlius:
egomet tabellās tetulī ut uincirer. sine.
#NIC# proptereā hoc faciō, ut suadeās gnatō meō
ut pergraecetur tēcum, teruenefice.
#CHRYS# O stulte, stulte, nescīs nunc uenire tē.
atque in eopse adstās lapide, ut praecō praedicat.
#NIC# Responde: quis mē uendit. Chrys. quem dī diligunt
adulēscēns moritur, dum ualet sentit sapit.
hunc sī ullus deus amaret, plūs annīs decem,
plūs iam uīgintī mortuom esse oportuit:
terraī odium ambulat, iam nil sapit
nec sentit, tantist quantist fungus putidus.
#NIC# tūn terrae mē odium esse autumās. abducite hunc
intrō atque adstringite ad columnam fortiter.
numquam auferēs hinc aurum. Chrys. at quī iam dabis.
#NIC# dabō. Chrys. Atque orabis mē quidem ultrō ut auferam,
cum illum resciscēs criminatorem meum
quantō in periclō et quanta in pernicie siet.
tum libertatem Chrysalō largibere.
ego adeō numquam accipiam. Nic. dīc, scelerum caput,
dīc, quō in periclō est meus Mnesilochus fīlius.
#CHRYS# sequere hāc mē, faxō iam sciēs. Nic. quō gentium.
#CHRYS# Trēs unōs passus. Nic. Vel decem. Chrys. agedum tū, Artamō,
forem hanc pauxillum aperī. placidē, nē crepa.
sat est. accēde hūc tū. uiden conuiuium.
#NIC# Videō exaduorsum Pistoclerum et Bacchidem.
Chrys.quī sunt in lectō illō alterō. Nic. Interiī miser.
#CHRYS# nouistine hominem. Nic. Nouī. Chrys. dīc sodēs mihi,
bellan uidētur specie mulier. Nic. Admodum.
#CHRYS# quid illam, meretricemne esse cēnsēs. Nic.quippinī.
#CHRYS# Frustra es. Nic.quis igitur obsecrost. Chrys. Inueneris.
ex mē quidem hodiē numquam fiēs certior.

IV.VIII
Cleomachus Meamne hic Mnesilochus, Nicobulī fīlius,
per uim ut retineat mulierem. quae haec factiost.
Nic.quis illest. Chrys. Per tempus hic uenit milēs mihi.
#CLEOM# nōn mē arbitratur militem, sed mulierem,
quī mē meosque nōn queam defendere.
nam neque Bellona mī umquam neque Mars creduat,
nī illum exanimalem faxō, sī conuenerō,
niue exheredem fēcerō uītae suae.
#NIC# Chrysale, quis ille est quī minitatur fīliō.
#CHRYS# uir hic est illius mulieris quācum accubat.
#NIC# quid, uir. Chrys. uir, inquam. Nic. Nuptanest illa, obsecrō.
#CHRYS# sciēs haud multō post. Nic. Oppidō interiī miser.
#CHRYS# quid nunc. scelestus tibi uidētur Chrysalus.
age nunc uincitō mē, auscultatō fīliō.
dixin tibi ego illum inuenturum tē qualis sit.
#NIC# quid nunc ego faciam. Chrys. Iube sīs mē exsoluī citō.
nam nī ego exsoluor, iam manufestō hominem opprimet.
#CLEOM# nihil est lucrī quod mē hodiē facere mauelim,
quam illum cubantem cum illa opprimere, ambō ut necem.
#CHRYS# Audin quae loquitur. quīn tū mē exsoluī iubēs.
#NIC# Exsoluite istum. periī, pertimuī miser.
#CLEOM# Tum illam, quae corpus publicat uolgō suom,
faxō sē haud dicat nactam quem derideat.
#CHRYS# paciscī cum illō paulula pecunia
potes. Nic. Pacisce ergō, obsecrō, quid tibi lubet,
dum nē manifestō hominem opprimat nēue enicet.
#CLEOM# nunc nisī ducentī Philippī redduntur mihi,
iam illōrum ego animam amborum exsorbebō oppidō.
#NIC# Em illuc pacisce, sī potes. perge obsecrō,
pacisce quid uīs. Chrys. Ibō et faciam sedulō.
quid clamās. Cleom. V.I erus tuōs est. Chrys. Nusquam. nesciō.
uīs tibi ducentōs nummōs iam promittier,
ut nē clāmōrem hic faciās neū conuicium.
#CLEOM# nihil est quod malim. Chrys. Atque ut tibi mala multa ingeram.
#CLEOM# Tuō arbitratū. Nic. ut subblanditur carnufex.
#CHRYS# pater hic Mnesilochī est. sequere, is promittet tibi.
tū aurum rogatō. cēterum uerbum sat est.
#NIC# quid fit. Chrys. Ducentis Philippis rem pepigī. Nic. Ah, salūs
mea, seruauistī mē. quam mox dicō ¤ dabō ¤ .
#CHRYS# Roga hunc tū, tū promitte huic. Nic. Promittō, rogā.
#CLEOM# ducentōs nummōs aureōs Philippōs probos
dabin. Chrys. ¤ Dabuntur ¤ inque. respondē. Nic. Dabō.
#CHRYS# quid nunc, impure. numquid debetur tibi.
quid illī molestuss. quid illum morte territās.
et ego tē et ille mactamus īnfortuniō.
sī tibi est machaera, at nōbīs ueruinast domī:
quā quidem tē faciam, sī tū mē inritaueris,
cōnfossiorem soricina nenia.
iam dūdum hercle equidem sentiō, suspiciō
quae tē sollicitet: eum esse cum illa muliere.
#CLEOM# immō est quoque. Chrys. Ita mē Iuppiter Iunō Ceres
Minerua † Latona Spēs Opis Virtus Venus
Castor Pollucēs Mars Mercurius Hercules
Summanus Sol Saturnus dique omnēs ament,
ut ille cum illa neque cubat neque ambulat
neque osculatur neque illud quod dīcī solet.
#NIC# ut iurat! seruat mē ille suis periuriis.
#CLEOM# ubī nunc Mnesilochus ergost. Chrys. Rus misit pater.
illa autem in arcem abiit aedem uisere
Mineruae. nunc apertast. ī, uise estne ibī.
#CLEOM# Abeō ad forum igitur. Chrys. Vel hercle in malam crucem.
#CLEOM# hodiē exigam aurum hoc. Chrys. Exige, ac suspende tē:
nē supplicare <hunc> cēnseās <tibi>, nihilī homō.
ille est amotus. sine mē (per tē, ere, opsecrō
deōs immortales) īre hūc intrō ad fīlium.
#NIC# quid eō intrō ibis. Chrys. ut eum dictīs plurumis
castigem, cum haec sīc facta ad hunc faciat modum.
#NIC# immō orō ut facias, Chrysale, et tēd opsecrō,
caue parsis in eum dīcere. Chrys. Etiam mē monēs.
satin est sī plūra ex mē audiet hodiē mala,
quam audiuit umquam Clinia ex Demetriō.
#NIC# lippī illic oculī seruōs est simillimus:
sī nōn est, nolis esse neque desiderēs.
sī est, abstinere quīn attingās nōn queās.
nam nī illic hodiē forte fortuna hic foret,
milēs Mnesilochum cum uxōre opprimeret sua
atque obtruncaret moechum manufestarium.
nunc quasī ducentis Philippis emī fīlium,
quōs dare promisī militi: quōs nōn dabō
temere etiam prius quam fīlium conuenerō.
numquam edepol quicquam temere crēdam Chrysalō.
uērum lubet etiam mī hās perlegere dēnuō:
aequomst tabellis cōnsignatis crēdere.
IV.Ix
Chrysalus Atridae duō fratrēs cluent fēcisse facinus maxumum,
quom Priamī patriam Pergamum dīuīna moenitum manū
armīs, equis, exercitū atque eximiis bellatoribus
mille cum numerō nauium decumō annō post subegerunt.
nōn pedibus termentō fuit praeut ego erum expugnabō meum
sine classe sineque exercitū et tantō numerō militum.
[cēpī expugnauī amantī erilī fīliō aurum ab suō patre.]
nunc prius quam hūc senex uenit, libet lamentarī dum exeat.
ō Troia, ō patria, ō Pergamum, ō Priame periistī senex,
quī misere male mulcabere quadringentis Philippis aureis.
nam ego hās tabellās obsignatās cōnsignatās quās ferō
nōn sunt tabellae, sed equōs quem misere Achiuī ligneum.
[Epiust Pistoclerus: ab eō haec sumptae. Mnesilochus Sinō est
relictus, ellum nōn in bustō Achillī, sed in lectō accubat.
Bacchidem habet sēcum: ille ōlim habuit ignem quī signum daret,
hunc ipsum exurit. ego sum V.Ixēs, cuius cōnsiliō haec gerunt.]
tum quae hic sunt scriptae litterae, hoc in equō īnsunt milites
armatī atque animatī probe. ita rēs successit mī usque adhūc.
atque hic equōs nōn in arcem, uērum in arcam faciet impetum:
exitium excidium exlecebra fīet hic equōs hodiē aurō senis.
nostrō senī huic stolidō, eī profectō nōmen faciō ego Iliō.
milēs Menelaust, ego Agamemnō, idem V.Ixēs Lartius,
Mnesilochust Alexander, quī erit exitiō reī patriae suae.
is Helenam auexit, cuia causa nunc faciō obsidium Iliō.
nam illī itidem V.Ixem audīuī, ut ego sum, fuisse et audācem et malum:
<in> dolis ego prēnsus sum, ille mendicāns paene inuentus interiit,
dum ibī exquirit fata Iliorum. adsimiliter mī hodiē optigit.
uinctus sum, sed dolis mē exemi: item sē ille seruauit dolis.
Íliō tria fuisse audīuī fata quae illī forent exitiō:
signum ex arce sī periisset. alterum etiamst Troilī mors.
tertium, cum portae Phrygiae limen superum scinderetur:
paria item tria eis tribus sunt fata nostrō huic Iliō.
nam dūdum prīmō ut dixeram nostrō senī mendācium
et dē hospite et dē aurō et dē lembō, ibī signum ex arce iam abstulī.
iam duō restabant fata tunc, nec magis id ceperam oppidum.
post ubī tabellās ad senem detulī, ibī occidī Troilum,
cum cēnsuit Mnesilochum cum uxōre esse dūdum militis.
[ibī uix mē exsolui: id perīclum adsimilō, V.Ixem ut praedicant
cognitum ab Helena esse proditum Hecubae. sed ut ōlim ille sē
blanditiis exemit et persuasit sē ut amitteret,
item ego dolis mē illō extulī ē periclō et decepī senem.]
post cum magnificō milite, urbēs uerbīs quī inermus capit,
cōnflixī atque hominem reppulī. dein pugnam cōnseruī seni:
eum ego adeō unō mendaciō deuicī, unō ictū extempulō
cēpī spolia. is nunc ducentōs nummōs Philippōs militī,
quōs dare sē promisit, dabit.
nunc alteris etiam ducentis usus est, quī dispēnsentur
Íliō captō, ut sit mulsum quī triumphent militēs.
[sed Priamus hic multō illī praestat: nōn quinquaginta modō,
quadringentōs fīliōs habet atque equidem omnis lectōs sine probrō:
eōs ego hodiē omnis contruncabō duōbus solis ictibus.]
[nunc Priamō nostrō sī est quis emptor, comptionalem senem
uendam ego, uenalem quem habeō, extemplō ubī oppidum expugnauerō.]
sed Priamum adstantem eccum ante portam uideō. adibō atque adloquar.
Nicobulus Quoianam uox prope mē sonat. Chrys. O Nicobule. Nic. quid fit.
quid quod tē misī, ecquid egistī. Chrys. Rogās. congredere. Nic. Gradior.
#CHRYS# Optumus sum orator. ad lacrumās coegī hominem castigandō
maleque dictīs, quae quidem quiuī comminiscī. Nic. quid ait. #C# Verbum
nūllum fēcit: lacrumāns tacitus auscultabat quae ego loquebar.
tacitus cōnscripsit tabellas, obsignatās mī hās dedit.
tibi mē iussit dare, sed metuō, nē idem cantent quod priorēs.
nosce signum. estne eius. Nic. Nouī. libet perlegere hās. #C# Perlege.
nunc superum limen scinditur, nunc adest exitium Íliō,
turbat equōs lepide ligneus. Nic. Chrysale, ades, dum ego hās perlegō.
#CHRYS# quid mē tibi adesse opus est. N. Volō, [ut quod iubeō facias]
ut sciās quae hic scripta sient.
#CHRYS# nil moror neque scīre uolō.
#NIC# Tamen ades. Chrys. quid opust. Nic. Taceās.
quod iubeō id faciās. Chrys. Aderō.
#NIC# Euge litterās minutās. Chrys.quī quidem uideat parum.
uērum, quī satis uideat, grandēs satis sunt. Nic. Animum aduortitō igitur.
#CHRYS# nōlō inquam. Nic. at uolō inquam. Chrys. quid opust. Nic. at enim id quod tē iubeō faciās.
#CHRYS# iustumst <ut> tuōs tibi seruōs tuō arbitratū seruiat.
#NIC# hoc age sīs nunciam. #C# ubī lubet, recita: aurium operam tibi dicō.
#NIC# Cerae quidem haud parsit neque stilō.
sed quidquid est, pellegere certumst.
 ¤ Pater, ducentōs Philippōs quaesō Chrýsalō
da, sī esse saluom uīs mē aut uitalem tibi. ¤ 
malum quidem hercle magnum. Chrys. Tibī dicō. Nic. quid est.
#CHRYS# nōn prius salūtem scripsit. Nic. Nusquam sentiō.
#CHRYS# nōn dabis, sī sapiēs. uērum sī dās maxume,
nē ille alium gerulum quaerat, sī sapiet, sibi:
nam ego nōn laturus sum, sī iubeās maxume.
sat sīc suspectus sum, cum careō noxia.
#NIC# auscultā porrō, dum hoc quod scriptumst perlegō.
#CHRYS# inde ā prīncipiō iam inpudēns epistula est.
#NIC# ¤ Pudet prodire mē ad tē in cōnspectum, pater:
tantum flagitium tē scīre audīuī meum,
quod cum peregrinī cubuī uxōre militis. ¤ 
pol haud dērīdēs. nam ducentis aureis
Philippis redemī uītam ex flagitiō tuam.
#CHRYS# nihil est illōrum quīn ego illī dixerim.
#NIC# ¤ Stulte fēcisse fateor. sed quaesō {pater}
nē mē, in stultitia sī deliquī, deserās.
ego animō cupidō atque oculīs indomitis fuī.
persuasumst facere quoius mē nunc factī pudet. ¤ 
prius tē cauisse ergō quam pudere aequom fuit.
#CHRYS# Eadem istaec uerba dūdum illī dīxī omnia.
#NIC# ¤ Quaesō ut sat habeās id {pater} quod Chrysalus
mē obiurigauit plurumis uerbīs malis,
et mē meliorem fēcit praeceptis suis,
ut tē eī habēre grātiam aequom sit bonam. ¤ 
#CHRYS# Estne istuc istic scrīptum. Nic. Em spectā, tum sciēs.
#CHRYS# ut quī deliquit supplex est ultrō omnibus.
#NIC# ¤ Nunc sī mē fās est obsecrare abs tē {pater}
da mihi ducentōs nummōs Philippōs, tē obsecrō. ¤ 
#CHRYS# nē ūnum quidem hercle, sī sapis. Nic. Sine perlegam.
 ¤ ego iūs iurandum uerbīs conceptis dedī,
daturum id mē hodiē mulierī ante uesperum,
prius quam ā mē abiret. nunc {pater} nē perierem
cūrā atque abduce mē hinc ab hāc quantum potest,
quam propter tantum damnī fēcī et flagitī.
caue tibi ducentī nummī diuidiae fuant.
sescenta tanta reddam, sī uīuō, tibi.
ualē atque haec cūrā ¤ . quid nunc cēnsēs, Chrysale.
#CHRYS# nihil ego tibi hodiē cōnsilī quicquam dabō,
neque ego haud committam ut, sī quid peccātum siet,
fēcisse dicās dē mea sententia.
uērum, ut ego opinor, sī ego in istōc sim locō,
dem potius aurum quam illum corrumpī sinam.
duae condicionēs sunt: utram tū accipiās uide:
uel ut aurum perdās uel ut amātor perieret.
ego neque tē iubeō neque uetō, neque suadeō.
#NIC# Miseret mē illius. Chrys. Tuōs est, nōn mīrum facis.
sī plūs perdundum sit, periisse suauiust,
quam illud flagitium uolgō dispalescere.
#NIC# nē ille edepol Ephesī multō mauellem foret,
dum saluōs esset, quam reuenisset domum.
quid ego istic. quod perdundumst properem perdere.
binōs ducentōs Philippōs iam intus ecferam,
et militī quōs dūdum promisī miser
et istōs. mane istic, iam exeō ad tē, Chrysale.
#CHRYS# Fit uasta Troia, scindunt procerēs Pergamum.
sciuī ego iam dūdum fore mē exitiō Pergamō.
edepol quī mē esse dicat cruciatū malō
dignum, nē ego cum illō pignus haud ausim dare.
tantās turbellās faciō. sed crepuit foris:
ecfertur praeda ex Troia. taceam nunciam.
#NIC# Cape hoc tibi aurum, Chrysale, ī, fer fīliō.
ego ad forum autem hinc ibō, ut soluam militī.
#CHRYS# nōn equidem accipiam. proin tū quaerās quī ferat.
nōlō ego mihi credī. Nic. Cape uērō, odiose facis.
#CHRYS# nōn equidem capiam. Nic. at quaesō. #C# Dicō ut rēs sē habet.
#NIC# Morare. Chrys. Nolō, inquam, aurum concredī mihi.
uel da aliquem quī seruet mē. Nic. Ohe, odiose facis.
#CHRYS# cedo, sī necesse est. Nic. Cura hoc. iam ego hūc reuenerō.
#CHRYS# Curatum est esse tē senem miserrumum.
hoc est incepta efficere pulcre: bellule
mī euenit, ut ouāns praeda onustus incederem.
salute nostra atque urbe capta per dolum
domum reducō integrum omnem exercitum.
sed, spectātōrēs, uōs nunc nē miremini
quod nōn triumphō: peruolgatum est, nil moror.
uērum tamen accipientur mulsō militēs.
nunc hanc praedam omnem iam ad quaestorem deferam.

IV.X
Philoxenus Quam magis in pectore meō foueō quās meus fīlius turbās turbet,
quam sē ad uītam et quōs ad mōrēs praecipitem īnscitus capessat,
magis curae est magisque adformidō, nē is pereat neū corrumpatur.
sciō, fuī ego illa aetāte et fēcī illa omnia, sed mōre modestō.
neque placitant mōrēs quibus uideō uolgō <in> gnatōs esse parentēs.
[dūxī, habuī scortum, potauī, dedī, donauī, sed enim id rarō.]
ego dare mē meō gnatō īnstituī, ut animō obsequium sūmere possit.
aequom esse putō, sed nimis nōlō desidiae eī dare ludum.
nunc Mnesilochum, quod mandauī,
uisō ecquid eum ad uirtūtem aut ad
frugem opera sua compulerit, sīc
ut eum, sī conuenit, sciō fe-
cisse: eost ingeniō nātus.

V.I

#NICOBULUS#
quicumque ubī ubī sunt, quī fuerunt quīque futurī sunt posthāc
stultī, stolidī, fatuī, fungī, bardī, blennī, bucconēs,
sōlus ego omnis longē antideō
stultitia et mōribus indoctis.
periī, pudet: hocine mē aetātis
lūdōs bis factum esse indigne.
magis quam id reputō, tam magis uror
quae meus fīlius turbauit.
perditus sum atque eradicatus
sum, omnibus exemplis excrucior.
omnia mē mala cōnsectantur,
omnibus exitiis interiī.
chrysalus mēd hodiē lacerauit,
chrysalus mē miserum spoliauit:
is mē scelus aurō usque attondit
dolis doctis indoctum, ut lubitumst.
ita milēs memorat meretricem esse
eam quam ille uxōrem esse aiebat,
omniaque ut quidque āctum est memorauit,
eam sibī hunc annum conductam,
relicuom id aurī factum quod ego ei
stultissimus homō promisissem: hoc,
hoc est quō <cor> peracescit.
hoc est dēmum quod percrucior,
mē hoc aetātis lūdificārī,
[immō edepol sīc lūdōs factum]
canō capite atque alba barba
miserum mē aurō esse emunctum.
periī, hoc seruom meum nōn naucī facere esse ausum! atque ego, sī alibi
plūs perdiderim, minus aegre habeam minusque id mihi damnō dūcam.
#PHIL# certō hic prope mē mihi nesciō quis loquī uisust. sed quem uideō.
hic quidemst pater Mnesilochī. N. Euge, socium aerumnae et meī malī uideō.
Philoxene, saluē. Phil. Et tū. unde agis. Nic. unde homō miser atque īnfortunatus.
P. at pol ego ibī sum, esse ubī miserum hominem decet atque īnfortunatum.
#NIC# igitur parī fortuna, aetāte ut sumus, utimur. Phil. sīc est. sed tū,
quid tibist. Nic. Pol mihi par, idem est quod tibi.
#PHIL# numquid nam ad fīlium haec aegritudō attinet.
#NIC# admodum. Phil. Idem mihi morbus in pectorest.
#NIC# at mihi Chrýsalus optumus homō
perdidit fīlium, mē atque rem omnem meam.
#PHIL# quid tibi ex fīliō nam, obsecrō, aegrest. Nic. Sciēs.
id, perit cum tuō: ambō aequē amicās habent.
#PHIL# quī scīs. Nic. Vidī Phil. Eī mihi, disperiī.
#NIC# quid dubitamus pultare atque hūc euocare ambōs forās.
#PHIL# haud moror. Nic. Heus Bacchis, iube sīs āctūtum aperirī forēs,
nisī mauoltis forēs et postēs comminuī securibus.

V.II
#BACCHIS# quis sonitū ac tumultū tantō nominat mē atque pultat aedēs.
#NIC# ego atque hic. #BACCH# quid hoc est negōtī nam, amābō.
quis hās hūc ouis adegit.
#NIC# Ouis nōs uocant pessumae. Soror Pastor hārum
dormit, quom haec eunt sīc ā pecū balitantēs.
#BACCH# at pol nitent, haud sordidae uidentur ambae.
#SOR# attōnsae hae quidem ambae usque sunt. Phil. ut uidentur
deridere nōs. Nic. Sine suō usque arbitratū.
#BACCH# Rerin ter in annō tū hās tōnsitarī.
#SOR# pol hodiē altera iam bis detōnsa certō est.
#BACCH# Vetulae sunt, † thimiame. Sor. at bonās fuisse crēdō.
#BACCH# Viden limulis, obsecrō, ut intuentur.
#SOR# ecastor sine omnī arbitror malitia esse.
#PHIL# meritō hoc nōbīs fit, quī quidem hūc uenerimus.
#BACCH# Cogantur quidem intrō. Sor. Haud sciō quid eō opus sit,
quae nec lac nec lānam ūllam habent. sīc sine astent.
exsoluere quantī fuere, omnis fructus
iam illis decidit. nōn uidēs, ut palantes
solae liberae
grassentur. quīn aetāte crēdō esse mutās.
nē balant quidem, quom ā pecū ceterō absunt.
stultae atque haud malae uidentur.
#SOR# Reuortamur intrō, soror. Nic. Ilicō ambae
manete: haec ouēs uolunt uōs.
#SOR# prodigium hoc quidemst: humana nōs uoce appellant ouēs.
#NIC# haec ouēs uōbīs malam rem magnam, quam debent, dabunt.
#BACCH# sī quam debēs, tē condōnō: tibi habe, numquam abs tē petam.
sed quid est quāpropter nōbīs uōs malum minitaminī.
#PHIL# quia nostrōs agnōs conclusōs istic esse aiunt duōs.
#NIC# Et praeter eōs agnōs meus est istic clam mordax canis:
quī nisī nōbīs producuntur iam atque emittuntur foras,
arietēs trucēs nōs erimus, iam in uōs incursabimus.
B. Soror, est quod tē uolō sēcrētō. #S# ehō, amābō. N. quō illaec abeunt.
#BACCH# senem illum tibi dedō ulteriorem, lepide ut lenitum reddās.
ego ad hunc iratum adgrediar, <sī> possumus nōs hōs intrō inlicere hūc.
#S# Meum pēnsum ego lepide accūrābō, quamquam odiost mortem amplexarī.
B. Facitō ut faciās. #S# taceās. tū tuom facitō: ego quod dīxī haud mutabō.
#NIC# quid illaec illic in cōnsiliō duae sēcrētō cōnsultant.
#PHIL# quid ais tū, homō. Nic. quid mē uīs.
#PHIL# pudet dīcere mē tibi quiddam.
N. quid est quod pudeat. P. Sed amīcō hominī tibi quod uolō crēdere certumst.
nihilī sum. Nic. Istuc iam prīdem sciō. sed quī nihilī es. id memora.
#PHIL# tactus sum uehementer uiscō.
cor stimulō foditur. Nic. Pol tibi multō
aequius est coxendicem.
sed quid istuc est. etsī iam ego ipsus quid sit probe scīre putō mē.
uērum audire etiam ex tē studeō. Phil. Viden hanc. Nic. Videō. Phil. Haud mala est mulier.
#NIC# pol uērō ista mala et tū nihilī. Phil. quid multa. ego amō. Nic. An amās. Phil. ναὶ γάρ.
#NIC# tūn, homō putide, amātor istāc fierī aetāte audēs. Phil.quī nōn.
Nic.quia flagitium est. Phil. quid opust uerbīs. meō fīliō nōn sum īrātus,
neque tē tuost aequom esse iratum: sī amant, sapienter faciunt.
#BACCH# sequere hāc. Nic. Eunt eccās tandem
probrī perlecebrae et persuastricēs.
quid nunc. etiam redditis nōbīs
fīliōs et seruom. an ego experior
tēcum uim maiōrem. Phil. abin hinc.
nōn homō tū quidem es, quī istōc pactō tam lepidam inlepide appellēs.
#BACCH# senex optime quantumst in terra, sine <mē> hoc exorare abs tē,
ut istuc delictum desistās tantō opere īre oppugnatum.
#NIC# nī abeas, quamquam tū bella es,
malum tibi magnum dabō iam. #BACCH# patiar,
nōn metuō, nē quid mihi doleat
quod feriās. Nic. ut blandiloquast!
eī mihi, metuō. Sor. Hic magis tranquillust.
#BACCH# ī hāc mēcum intrō atque ibī, sī quid uīs,
fīlium concastigatō.
N. Abin ā mē, scelus. B. Sine, mea pietas, tē exorem. N. Exorēs tū mē.
#S# ego quidem ab hoc certē exorabō. P. Immō ego tē orō, ut mē intrō abducās.
#SOR# lepidum tē. Phil. at scīn quō pactō mē ad tē intrō abducās. Sor. Mecum ut sīs.
#PHIL# omnia quae cupiō commemorās.
#NIC# Vidī ego nequam hominēs, uērum tē
nēminem deteriorem. Phil. Íta sum.
#BACCH# ī hāc mēcum intrō, ubī tibi sit lepide uictibus, uīnō atque unguentis.
#NIC# satis, satis iam uostrist conuiui:
mē nil paenitet ut sim acceptus:
quadringentis Philippis fīlius mē et
Chrysalus circumduxerunt.
quem quidem ego ut nōn excruciem,
alterum tantum aurī nōn meream.
#BACCH# quid tandem, sī dimidium auri
redditur, in hāc mēcum intrō. atque ut
eis delicta ignoscās. Phil. Faciet.
#NIC# Minime, nōlō. nil moror, sine sīc.
malō illōs ulciscī ambō.
#PHIL# etiam tū, homō nihilī. quod dī dant bonī caue culpa tua amissis:
dimidium aurī datur: accipias, potesque et scortum accumbās.
#NIC# Egon ubī fīlius corrumpatur meus, ibī potem. Phil. Potandumst.
#NIC# Age iam, id ut ut est, etsī est dedecorī, patiar, facere inducam animum:
egon, cum haec cum illō accubet, īnspectem. #BACCH# immō equidem pol tēcum accumbam,
tē amābō et tē amplexabor.
#NIC# Caput prurit, periī, uix negitō.
#BACCH# nōn tibi uenit in mentem, amābō,
sī dum uiuās tibi bene facias
tam pol id quidem esse haud perlonginquom,
neque, sī hoc hodiē amissis, post in
morte euenturum esse umquam.
N. quid agō. P. quid agās. rogitās etiam. N. Libet et metuō. B. quid metuis.
#NIC# nē obnoxius fīliō sim et seruō. #BACCH# Mel meum, amābō, etsī haec fiunt,
tuost: unde illum sūmere cēnsēs, nisī quod tūte illī dederis.
hanc ueniam illis sine tē exorem. Nic. ut terebrat! satin offirmatum
quod mihi erat, id mē exorat.
tua sum opera et propter tē improbior. #BACCH# neminis quam mea mauellem.
satin ego istuc habeō firmatum. Nic. Quod semel dīxī haud mutabō.
#BACCH# it diēs, ite intrō accubitum,
fīliī uōs exspectant intus. Nic. Quam quidem āctūtum emoriamur.
#S# Vesper hic est, sequiminī. N. Ducite nōs quō lubet tamquam quidem addictōs.
#BACCH# lepide ipsī hī sunt captī, suis quī filiis fecere īnsidiās.
Grex Hī senēs nisī fuissent nihilī iam inde ab adulēscentia,
nōn hodiē hoc tantum flagitium facerent canis capitibus.
neque adeō haec faceremus, nī antehāc uidissemus fierī,
ut apud lenonēs riualēs filiis fierent patrēs.
spectātōrēs, uōs ualere uolumus et clārē adplaudere.

[CAPTIUI]

[PROLOGUS] hōs quōs uidetis stāre hic captiuōs duōs,
†illī quī astant, hī stant ambō, nōn sedent.
hoc uōs mihi testēs estis mē uērum loquī.
senex quī hic habitat Hegiō est huius pater.
sed is quō pactō seruiat suō sibī patrī,
id ego hic apud uōs proloquar, sī operam datis.
senī huic fuerunt fīliī nātī duō.
alterum quadrimum puerum seruōs surpuit
eumque hinc profugiēns uendidit in Alide
patrī huius. iam hoc tenetis. * optumē est.
negat hercle ille ultimus. acceditō.
sī nōn ubī sedeās locus est, est ubī ambulēs,
quandō histrionem cogis mendicarier.
ego mē tua causa, nē errēs, nōn rupturus sum.
uōs quī potestis ope uestra cēnserier,
accipite relicuom: alienō utī nil moror.
fugitiuōs ille, ut dixeram ante, huius patrī
domō quem profugiēns dominum abstulerat uendidit.
is postquam hunc emit, dedit eum huic gnatō suō
peculiarem, quia quasī una aetās erat.
hic nunc domī seruit suō patrī, nec scit pater.
enim uērō dī nōs quasī pilās hominēs habent.
ratiōnem habetis, quō modō ūnum amiserit.
postquam belligerant Aetolī cum Aleis,
ut fit in bellō, capitur alter fīlius:
medicus Menarchus emit ibidem in Alide.
coepit captiuōs commercarī hic Aleōs,
sī quem reperire possit quī mutet suom,
illum captiuom: hunc suom esse nescit, quī domist.
et quoniam herī indaudiuit, dē summō locō
summoque genere captum esse equitem Aleum,
nil pretiō parsit, fīliō dum parceret:
reconciliare ut facilius posset domum,
emit hōsce ē praeda ambōs dē quaestoribus.
hīsce autem inter sēsē hunc cōnfinxerunt dolum,
quō pactō hic seruōs suom erum hinc amittat domum.
itaque inter sē commutant uestem et nomina.
illic uocatur Philocratēs, hic Tyndarus:
huius illic, hic illius hodiē fert imāginem.
et hic hodiē expediet hanc docte fallāciam,
et suom erum faciet libertatis compotem,
eodemque pactō fratrem seruabit suom
reducemque faciet liberum in patriam ad patrem,
imprudēns: itidem ut saepe iam in multīs locis
plūs īnsciēns quis fēcit quam prudēns bonī.
sed īnscientēs sua sibī fallacia
ita compararunt et cōnfinxerunt dolum
itaque hī commentī, dē sua sententia
ut in seruitūte hic ad suom maneat patrem:
ita nunc ignorāns suō sibī seruit patrī.
homunculī quantī sunt, quom recogitō.
haec rēs agetur nōbīs, uōbīs fabula.
sed etiam est, paucīs uōs quod monitōs uoluerim.
profectō expediet fābulae huic operam dare.
nōn pertractate facta est neque item ut ceterae:
neque spurcidicī īnsunt uersus, immemorabilēs.
hic neque periurus lenō est nec meretrīx mala
neque milēs gloriosus. nē uereaminī,
quia bellum Aetolis esse dīxī cum Aleis:
foris illic extrā scaenam fient proelia.
nam hoc paene iniquomst, comicō choragiō
conarī desubitō agere nōs tragoediam.
proin sī quis pugnam expectat, litis contrahat:
ualentiorem nactus aduersarium
sī erit, ego faciam ut pugnam īnspectet nōn bonam,
adeō ut spectare posteā omnis oderit.
abeō. ualete, iudicēs iustissimi
domī duellique duellatorēs optumī.

[ERGASILUS] iuuentūs nōmen indidit scortō mihi,
eō quia inuocatus soleō esse in conuiuiō.
sciō absurde dictum hoc derisorēs dīcere,
at ego aiō rēctē. nam scortum in conuiuiō
sibī amātor, talōs quom iacit, scortum inuocat.
estne inuocatum an nōn <est. est> planissume.
uērum hercle uērō nōs parasitī planius,
quōs numquam quisquam neque uocat neque inuocat.
quasī murēs semper edimus alienum cibum.
ubī rēs prolatae sunt, quom rūs hominēs eunt,
simul prolatae rēs sunt nostrīs dentibus.
quasī, cum caletur, cocleae in occultō latent,
suō sibī sucō uiuont, rōs sī nōn cadit,
item parasitī rēbus prolatis latent
in occultō miserī, uictitant sucō suō,
dum rurī rurant hominēs quōs ligurriant.
prolatis rēbus parasitī uenatici
sumus, quandō rēs redierunt, molossici
odiosicique et multum incommodesticī.
et hic quidem hercle, nisī quī colaphōs perpeti
potest parasitus frangique aulās in caput,
[uel] īre extrā portam Trigeminam ad saccum licet.
quod mihi nē eueniat, nōn nūllum periculum est.
nam postquam meus rex est potitus hostium 
ita nunc belligerant Aetolī cum Aleis.
nam Aetolia haec est, illic est captus in Alide,
Philopolemus, huius Hegionis fīlius
senis, quī hic habitat, quae aedēs lamentariae
mihi sunt, quās quotiēnscumque cōnspiciō fleō.
nunc hic occēpit quaestum hunc filī grātia
inhonestum et maxime alienum ingeniō suō:
hominēs captiuōs commercatur, sī queat
aliquem inuenire, suom quī mutet fīlium.
quod quidem ego nimis quam cupiō * ut impetret.
nam nī illum recipit, nihil est quō mē recipiam.
<nam> nūlla est spēs iuuentutis, sēsē omnis amant.
ille dēmum antiquis est adulēscēns mōribus,
cuius numquam uoltum tranquillauī grātiīs.
condigne pater est eius moratus mōribus.
nunc ad eum pergam. sed aperītur ōstium,
unde saturitate saepe ego exiī ēbrius.

[HEGIO] Aduorte animum sīs tū: istōs captiuōs duōs,
herī quōs emī dē praeda ā quaestoribus,
eis inditō catenās singularias
istas, maiorēs, quibus sunt iunctī, demitō.
sinitō ambulare, sī foris sī intus uolent,
sed utī adseruentur magna diligentia.
liber captiuōs auis ferae cōnsimilis est:
semel fugiendī sī data est occasiō,
satis est, numquam postilla possīs prendere.
#LORARIUS#
Omnēs profectō liberī lubentius
sumus quam seruimus. Heg. nōn uidere ita tū quidem.
#LOR# sī nōn est quod dem, mene uīs dem ipse in pedēs.
[HEGIO] sī dederis, erit extemplō mihi quod dem tibi.
#LOR# Auis mē ferae cōnsimilem faciam, ut praedicās.
[HEGIO] ita ut dīcis: nam sī faxis, tē in caueam dabō.
sed satis uerborumst. cūrā quae iussī atque abī.
ego ibō ad fratrem ad aliōs captiuōs meōs,
uisam nē nocte hāc quippiam turbauerint.
inde mē continuō recipiam rūrsum domum.
[ERGASILUS] Aegre est mī, hunc facere quaestum carcerarium
propter suī gnatī miseriam miserum senem.
sed sī ullō pactō ille hūc conciliarī potest,
uel carnificinam hunc facere possum perpetī.
Heg.quis hic loquitur. Erg. ego, quī tuō maerore maceror,
macescō, cōnsenescō et tabescō miser.
ossa atque pellis sum miser ā macritudine.
neque umquam quicquam mē iuuat quod edō domī:
foris aliquantillum etiam quod gustō, id beat.
[HEGIO] Ergasile, saluē. Erg. dī tē bene ament, Hegiō.
[HEGIO] nē fle. Erg. Egone illum nōn fleam. egon nōn defleam
Talem adulescentem. Heg. Semper sēnsī, fīliō
meō tē esse amīcum, et illum intellexī tibi.
[ERGASILUS] Tum dēnique hominēs nostra intellegimus bona,
quom quae in potestate habuimus, ea amisimus.
ego, postquam gnatus tuōs potitust hostium,
expertus quantī fuerit nunc desiderō.
[HEGIO] Alienus cum eius incommodum tam aegre feras,
quid mē patrem par facerest, cuī ille est unicus.
[ERGASILUS] Alienus ego. alienus illī. aha, Hegiō,
numquam istuc dixis neque animum induxis tuom.
tibi ille unicust, mī etiam unicō magis unicus.
[HEGIO] laudō, malum cum amīcī tuom ducis malum.
nunc habe bonum animum. Erg. Eheu, huic illud dolet,
quia nunc remissus est edendī exercitus.
[HEGIO] nullumne intereā nactuss, quī posset tibi
remissum quem dixtī imperare exercitum.
[ERGASILUS] quid credis. fugitant omnēs hanc prouinciam,
quoi optigerat postquam captust Philopolemus tuōs.
[HEGIO] nōn pol mirandum est fugitare hanc prouinciam.
multīs et multigeneribus opus est tibi
militibus: primumdum opus est Pistorēnsibus.
eōrum sunt aliquot genera Pistorēnsium:
opus Paniceis est, opus Placentinis quoque.
opus Turdetanis, opust Ficedulēnsibus.
iam maritumī omnēs militēs opus sunt tibi.
[ERGASILUS] ut saepe summa ingenia in occultō latent.
hic qualis imperātor nunc priuatus est.
[HEGIO] habe modō bonum animum, nam illum cōnfidō domum
in his diēbus mē reconciliassere.
nam eccum hic captiuom adulescentem <intus> Aleum,
prognatum genere summō et summis ditiis:
hoc illum mē mutare cōnfidō pote.
[ERGASILUS] ita dī deaeque faxint. sed num quō foras
uocatus <es> ad cēnam. Heg. Nusquam, quod sciam.
sed quid tū id quaeris. Erg.quia mī est natalis diēs.
proptereā tē uocarī ad tē ad cēnam uolō.
[HEGIO] Facete dictum. sed sī pauxillō potes
contentus esse. Erg. nē perpauxillum modō,
nam istōc mē assiduō uictū delectō domī.
age sīs, rogā emptum: nisī quī meliorem adferet
quae mī atque amicis placeat condiciō magis,
quasī fundum uendam, meīs mē addicam legibus.
[HEGIO] profundum uendis tū quidem, haud fundum, mihi.
sed sī uenturuss, temperī. Erg. Em, uel iam ōtium est.
[HEGIO] ī modō, uenare leporem: nunc irim tenēs.
nam meus scruposam uictus commetat uiam.
[ERGASILUS] numquam istōc uincēs mē, Hegiō, nē postulēs.
cum calceatis dentibus ueniam tamen.
[HEGIO] Asper meus uictus sānē est. Erg. Sentisne essitās.
[HEGIO] Terrestris cena est. Erg. Sus terrestris bestia est.
[HEGIO] Multis holeribus. Erg. Curatō aegrotōs domī.
numquid uīs. Heg. Veniās temperī. Erg. Memorem monēs.
[HEGIO] ibō intrō atque intus subducam ratiunculam,
quantillum argentī mī apud trapezitam siet.
ad fratrem, quō īre dixeram, mox iuerō.

II.I
[Lorarii] #S# dī immortalēs id uoluerunt, uōs hanc aerumnam exsequī,
decet id patī animō aequō: sī id facietis, leuior labōs erit.
domī fuistis, crēdō, liberi:
nunc seruitus sī euenit, eī uōs morigerarī mōs bonust
et erilī imperiō eamque ingeniis uostrīs lenem reddere.
indigna digna habenda sunt, erus quae facit.
Captiuī Oh oh oh.
#LOR# eiulatione haud opus est, oculīs haud lacrimantibus:
in rē mala animō sī bonō utare, adiuuat.
Tyndarus at nōs pudet, quia cum catēnīs sumus. Lor. at pigeat posteā
nostrum erum, sī uōs eximat uinculis,
aut solutōs sinat, quōs argentō emerit.
Tynd. quid ā nōbīs metuit. scimus nos
nostrum officium quod est, sī solutōs sinat.
#LOR# at fugam fingitis: sentiō quam rem agitis.
Philocratēs nōs fugiamus. quō fugiamus. L. In patriam. P. Apage, haud nōs id deceat,
fugitiuōs imitarī. Lor. Immō edepol, sī erit occasiō, haud dehortor.
Tynd. Únum exorare uōs sinite nōs. Lor. quidnam id est.
Tynd. Út sine hīsce arbitris
atque uōbīs nōbīs detis locum loquendī.
#LOR# Fiat. abscedite hinc: nōs concedamus hūc.
sed breuem orationem incipisse.
Tynd. Em istuc mihi certum erat. concēde hūc.
#LOR# Abite ab istīs. Tynd. Obnoxiī ambō
uōbīs sumus propter hanc rem, quom quae uolumus nos
cōpia est † ea facitis nōs compotēs.
#PHIL# secede hūc nunciam, sī uidētur, procul,
nē arbitrī dicta nostra arbitrarī queant
neū permanet palam haec nostra fallacia.
nam dolī nōn dolī sunt, nisī astū colas,
sed malum maxumum, sī id palam prouenit.
nam sī erus mihi es tū atque ego mē tuom esse seruom assimulō,
tamen uisō opust, cautō est opus, ut hoc sobrie sineque arbitris
accurate agatur, docte et diligenter.
tanta incepta rēs est: haud somniculose hoc
agendum est. Tynd. Erō ut mē uolēs esse. Phil. Sperō.
Tynd. Nam tū nunc uidēs prō tuō carō capite
carum offerre <mē> meum caput uilitatī.
#PHIL# sciō. Tynd. at scīre mementō, quandō id quod uolēs habēbis.
nam fere maxima pars mōrem hunc hominēs habent: quod sibī uolunt,
dum id impetrant, bonī sunt.
sed id ubī iam penēs sēsē habent,
ex bonīs pessimī et fraudulentissimi
fiunt: nunc ut mihi tē uolō esse autumō.
[quod tibi suadeam, suadeam meō patrī.]
#PHIL# pol ego sī tē audeam, meum patrem nominem:
nam secundum patrem tū es pater proximus.
Tynd. Audiō. Phil. Et proptereā saepius tē utī memineris moneō:
nōn ego erus tibi, sed seruōs sum. nunc obsecrō tē hoc ūnum 
quoniam nōbīs dī immortalēs animum ostenderunt suom,
ut quī erum mē tibi fuisse atque esse cōnseruom uelint,
quom antehāc prō iūre imperitabam meō, nunc tē orō per precem 
per fortunam incertam et per meī tē erga bonitatem patris,
perque cōnseruitium commune, quod hostica euenit manū,
nē mē secus honore honestēs quam quom seruibās mihi,
atque ut quī fueris et quī nunc sīs meminisse ut memineris.
Tynd. Sciō quidem mē tē esse nunc et tē esse mē. Phil. Em istuc sī potes
memoriter meminisse, inest spēs nōbīs in hāc astutia.

II.II
[HEGIO] iam ego reuertar intrō, sī ex his quae uolō exquisiuerō.
ubī sunt istī quōs ante aedīs iussī hūc producī forās.
#PHIL# edepol tibi nē in quaestione essemus cautum intellegō,
ita uinclis custodiisque circum moenitī sumus.
Heg.quī cauet nē decipiatur, uix cauet, cum etiam cauet.
etiam cum cauisse ratus est, saepe is cautor captus est.
an uērō nōn iusta causa est, ut uōs seruem sedulō,
quōs tam grandī sim mercatus praesentī pecunia.
#PHIL# neque pol tibi nōs, quia nōs seruas, aequomst uitiō uortere,
neque tē nōbīs, sī abeamus hinc, sī fuat occasiō.
[HEGIO] ut uōs hic, itidem illic apud uōs meus seruatur fīlius.
#PHIL# captus est. Heg. Ita. Phil. nōn igitur nōs solī ignauī fuimus.
[HEGIO] secede hūc. nam sunt quae ex tē solō scitarī uolō.
quārum rērum tē falsilocum mī esse nōlō. Phil. nōn erō
quod sciam. sī quid nescibō, id nescium tradam tibi.
Tynd. Nunc senex est in tostrina, nunc iam cultrōs attinet.
nē id quidem, inuolucrum inicere, uoluit, uestem ut nē inquinet.
sed utrum strictimne adtōnsurum dicam esse an per pectinem,
nesciō. uērum, sī frugist, usque admutilabit probe.
[HEGIO] quid tū. seruosne esse an liber mauelis, memora mihi.
#PHIL# proxumum quod sit bonō quodque ā malō longissume,
id uolō. quamquam nōn multum fuit molesta seruitus,
nec mihi secus erat quam sī essem familiaris fīlius.
Tynd. Eugepae, Thalem talentō nōn emam Milesium,
nam ad sapientiam huius * nimius nugator fuit.
ut facete orationem ad seruitūtem contulit.
[HEGIO] quō dē genere natust illic Philocratēs. Phil. Polyplusiō:
quod genus illī est ūnum pollēns atque honoratissumum.
H. quid ipsus hic. quō honore est illic. P. Summō, atque ab summis uiris.
[HEGIO] [Tum igitur eī cum in Aleis tanta grātia est, ut praedicās,]
quid dīuitiae, suntne opimae. Phil. unde excoquat sebum senex.
[HEGIO] quid pater, uiuitne. Phil. Viuom, cum inde abimus, liquimus.
nunc uiuat<nē> necne, id Orcum scīre oportet scilicet.
Tynd. Salua rēs est, philosophatur quoque iam, nōn mendax modō est.
[HEGIO] quid erat eī nōmen. Phil. Thēnsaurochrysonicochrysidēs.
[HEGIO] Videlicet propter diuitiās inditum id nōmen quasī est.
#PHIL# immō edepol propter auaritiam ipsius atque audaciam.
[nam ille quidem Theodoromedēs fuit germanō nōmine.]
[HEGIO] quid tū ais. tenaxne pater est eius. Phil. Immō edepol pertinax.
quīn etiam ut magis noscās. Geniō suō ubī quandō sacruficat,
ad rem dīuīnam quibus est opus, Samiis uasis utitur,
nē ipse Genius surripiat: proinde aliīs ut credat uide.
[HEGIO] sequere hāc mē igitur. eadem ego ex hoc quae uolō exquaesiuerō.
Philocratēs, hic fēcit, hominem frūgī ut facere oportuit.
nam ego ex hoc quō genere gnatus sīs sciō, hic fassust mihi.
haec tū eadem sī cōnfiterī uīs, tua <ex> rē feceris:
quae tamen sciō scīre mē ex hoc. Tynd. Fecit officium hic suom,
cum tibi est cōnfessus uērum, quam<quam> uoluī sedulō
meam nobilitatem occultare et genus et diuitiās meās,
Hegiō. nunc quandō patriam et libertatem perdidī,
nōn ego istunc mē potius quam tē metuere aequom cēnseō.
uīs hostilis cum istōc fēcit meās opēs aequabilēs.
meminī, cum dictō haud audebat: factō nunc laedat licet.
sed uiden. fortuna humana fingit artatque ut lubet:
mē, quī liber fueram, seruom fēcit, ē summō īnfimum.
quī imperare īnsueram, nunc alterius imperiō obsequor.
et quidem sī, proinde ut ipse fuī imperātor familiae,
habeam dominum, nōn uerear nē iniuste aut grauiter mī imperet.
Hegiō, hoc tē monitum, nisī forte ipse nōn uīs, uoluerim.
[HEGIO] loquere audācter. Tynd. Tam ego fuī ante liber quam gnatus tuōs,
tam mihi quam illī libertatem hostilis eripuit manus,
tam ille apud nōs seruit, quam ego nunc hic apud tē seruiō.
est profectō deus, quī quae nōs gerimus auditque et uidet:
is, utī tū mē hic habueris, proinde illum illic curauerit.
bene merentī bene profuerit, male merentī par erit.
quam tū fīlium tuom, tam pater mē meus desiderat.
[HEGIO] Meminī ego istuc. sed faterin eadem quae hic fassust mihi.
Tynd. ego patrī meō esse fateor summās diuitiās domī
mēque summō genere gnātum. sed tē optestor, Hegiō,
nē tuom animum auariorem faxint dīuitiae meae:
nē patrī, tam etsī sum unicus, decere uideātur magis,
mē saturum seruīre apud tē sumptū et uestitū tuō
potius quam illī, ubī minime honestumst, mendicantem uiuere.
[HEGIO] [ego uirtūte deum et maiorum nostrum dīues sum satis.]
nōn ego omnīnō lucrum omne esse utile hominī existimō:
sciō ego, multōs iam lucrum lutulentōs hominēs reddidit.
est etiam ubī profectō damnum praestet facere quam lucrum.
odī ego aurum: multa multīs saepe suasit perperam.
nunc hoc animum aduorte, ut ea quae sentiō pariter sciās.
fīlius meus illic apud uōs seruit captus Alide:
eum sī reddis mihi, praetereā ūnum nummum nē duīs.
et tē et hunc amittam hinc. aliō pactō abīre nōn potes.
Tynd. Optumum atque aequissumum orās optumusque hominum es homō.
sed is priuatam seruitūtem seruit illī an pūblicam.
[HEGIO] priuatam medicī Menarchī. Tynd. Pol is quidem huius est cliēns.
tam hoc quidem tibi in procliuī quam imber est quandō pluit.
[HEGIO] Fac is homō ut redimatur. Tynd. Faciam. sed tē id orō, Hegio 
[HEGIO] quid uīs, dum ab rē nē quid orēs, faciam. Tynd. auscultā, tum sciēs.
ego mē amittī, donicum ille hūc redierit, nōn postulō.
uērum quaesō ut aestumatum hunc mihi dēs, quem mittam ad patrem,
ut is homō redimatur illī. Heg. Immō alium potius miserō
hinc, ubī erunt indutiae, illuc, tuom quī conueniat patrem,
quī tua quae tū iusseris mandata ita ut uelis perferat.
Tynd. at nihil est ignotum ad illum mittere: operam luseris.
hunc mitte, hic trānsactum reddet omne, sī illuc uenerit.
nec quemquam fideliorem neque cuī plūs credat potes
mittere ad eum nec quī magis sit seruōs ex sententia,
neque adeō cuī suom concredat fīlium hodiē audacius.
nē uereare, meō periclō huius ego experiar fidem,
fretus ingeniō eius, quod mē esse scit erga sē beneuolum.
[HEGIO] Mittam equidem istunc aestumatum tua fide, sī uīs. Tynd. Volō.
quam citissime potest, tam hoc cedere ad factum uolō.
[HEGIO] num quae causa est quīn, sī ille hūc nōn redeat, uīgintī minās
mihi dēs prō illō. Tynd. Optuma immō. Heg. Soluite istum nunciam,
atque utrumque. Tynd. dī tibi omnis omnia optata offerant,
cum mē tantō honore honestās cumque ex uinclis eximis.
hoc quidem haud molestumst, iam quod collus collarī caret.
[HEGIO] Quod bonīs bene fit beneficium, grātia ea grauida est bonīs.
nunc tū illum sī illō es missurus, dice mōnstra praecipe
quae ad patrem uīs nuntiarī. uin uocem hūc ad tē. Tynd. Voca.

[HEGIO] Quae rēs bene uortat mihi meoque fīliō
uobisque, uolt tē nouōs erus operam dare
tuō ueterī dominō, quod is uelit, fideliter.
nam ego tē aestumatum huic dedī uīgintī minis,
hic autem tē ait mittere hinc uelle ad patrem,
meum ut illic redimat fīlium, mutatiō
inter mē atque illum ut nostrīs fīat filiis.
#PHIL# Vtroque uorsum rectumst ingenium meum,
ad tē atque ad illum. prō rota mē utī licet:
uel ego hūc uel illuc uortar, quō imperabitis.
[HEGIO] Tute tibi tuopte ingeniō prodēs plurumum,
cum seruitūtem ita fers ut ferrī decet.
sequere. em tibi hominem. Tynd. Gratiam habeō tibi,
quom cōpiam istam mī et potestatem facis,
ut ego ad parentēs hunc remittam nuntium,
quī mē quid rērum hic agitem et quid fierī uelim
patrī meō, ōrdine omnem rem, illuc perferat.
nunc ita conuenit inter mē atque hunc, Tyndare,
ut tē aestumatum in Alidem mittam ad patrem,
sī nōn rebitās hūc, ut uīgintī minās
dem prō tē. Phil. rēctē conuenisse sentiō.
nam pater expectat aut mē aut aliquem nuntium,
quī hinc ad sē ueniat. Tynd. Ergō animum aduortās uolō
quae nuntiare hinc tē uolō in patriam ad patrem.
#PHIL# philocratēs, ut adhūc locorum fēcī, faciam sedulō,
ut potissimum quod in rem rēctē conducat tuam,
id petam idque persequar corde et animō atque uiribus.
Tynd. Facis ita ut tē facere oportet. nunc animum aduortās uolō:
omnium prīmum salūtem dīcitō matrī et patrī
et cognatis et sī quem alium beneuolentem uideris.
mē hic ualere et seruitūtem seruīre huic hominī optumō,
quī mē honore honestiorem semper fēcit et facit.
#PHIL# istuc nē praecipias, facile memoria meminī tamen.
Tynd. Nam equidem, nisī quod custodem habeō, liberum mē esse arbitror.
dīcitō patrī, quō pactō mihi cum hoc conuenerit
dē huius fīliō. Phil. Quae meminī, mora mera est monerier.
Tynd. ut eum redimat et remittat nostrum hūc amborum uicem.
#PHIL# meminerō. H. at quamprimum pote: istuc in rem utriquest maxime.
#PHIL# nōn tuom tū magis uidere quam ille suom gnātum cupit.
[HEGIO] Meus mihi, suōs cuique est carus. Phil. Numquid aliud uīs patrī
nuntiarī. Tynd. #M# hic ualere et (tūte audācter dīcitō,
Tyndare) inter nōs fuisse ingeniō haud discordabilī,
neque tē commeruisse culpam (neque mē aduersatum tibi)
beneque erō gessisse mōrem in tantis aerumnis tamen.
neque mēd umquam deseruisse tē neque factīs neque fide,
rēbus in dubiis egenis. haec pater quandō sciet,
Tyndare, ut fueris animatus erga suom gnātum atque sē,
numquam erit tam auarus, quīn tē grātiīs emittat manū †
et mea opera, sī hinc rebitō, faciam ut faciat facilius.
nam tua opera et comitate et uirtūte et sapientia
fēcistī ut redīre liceat ad parentis dēnuō,
cum apud hunc cōnfessus es et genus et diuitiās meās.
quō pactō emisistī ē uinclis tuom erum tua sapientia.
#PHIL# fēcī ego ista ut commemoras, et tē meminisse id grātum est mihi.
meritō tibi ea euenerunt ā mē. nam nunc, Philocratēs,
sī ego item memorem quae mē erga multa fēcistī bene,
nox diem adimat. nam quasī seruōs meus essēs, nihilō setius
<tū> mihi obsequiosus semper fuistī. Heg. dī uostram fidem,
hominum ingenium liberale. ut lacrumās excutiunt mihi.
uideās corde amāre inter sē. quantis <lautus> laudibus
suom erum seruōs collaudauit. Tynd. Pol istic mē haud centesimam
partem laudat quam ipse meritust ut laudetur laudibus.
[HEGIO] Ergō cum optumē fēcistī, nunc adest occasiō
bene facta cumulare, ut erga hunc rem gerās fideliter.
#PHIL# magis nōn factum possum uelle, quam opera experiar persequī.
id ut scias, iouem supremum testem laudō, Hegiō,
mē īnfidelem nōn futūrum Philocratī. Heg. Probus es homō.
#PHIL# nec mē secus umquam eī facturum quicquam quam mēmet mihi.
Tynd. Istaec dicta tē experīrī et operis et factīs uolō.
et, quō minus dīxī quam uoluī dē tē, animum aduortās uolō,
atque hōrunc uerbōrum causa cauetō mī īrātus fuās.
sed, tē quaesō, cogitatō hinc mea fide mittī domum
tē aestimatum, et meam esse uītam hic prō tē positam pignorī,
nē tū mē ignorēs, quom extemplō meō ē cōnspectū abscesseris,
quom mē seruom in seruitūte prō tēd hic reliqueris,
tuque tē prō liberō esse ducas, pignus deseras
neque dēs operam prō mē ut huius reducem faciās fīlium.
[scitō tē hinc minis uīgintī aestumatum mittier.]
fac fidelis sīs fidelī, caue fidem fluxam gerās.
nam pater, sciō, faciet quae illum facere oportet omnia.
serua tibi in perpetuom amīcum mē, atque hunc inuentum inuenī.
haec per dexteram tuam tē dextera retinēns manū
opsecrō, īnfidelior mihi nē fuās quam ego sum tibi.
tū hoc age. tū mihi erus nunc es, tū patronus, tū pater,
tibi commendō spēs opesque meās. Phil. Mandauistī satis.
satin habēs, mandata quae sunt facta sī referō. Tynd. Satis.
#PHIL# et tua et tua hūc ōrnātus reueniam ex sententia.
numquid aliud. Tynd. ut quam prīmum possīs redeās. Phil. Rēs monet.
[HEGIO] sequere mē, uiaticum ut dem ā trapezita tibi,
eadem opera ā praetore sūmam syngraphum. Tynd. quem syngraphum.
[HEGIO] quem hic ferat sēcum ad legiōnem, hinc īre huic ut liceat domum.
tū intrō abī. T. Bene ambulatō. P. Bene ualē. H. Edepol rem meam
cōnstabiliuī, quom illōs emī dē praeda ā quaestoribus.
expediuī ex seruitūte fīlium, sī dīs placet.
at etiam dubitauī, hōs hominēs emerem an nōn emerem, diū.
seruate istum sultis intus, seruī, nē quōquam pedem
ecferat sine custodela. <iam> ego apparebō domī.
ad fratrem modō captiuōs aliōs inuisō meōs,
eadem percontabor, ecquis hunc adulescentem nouerit.
sequere tū, tē ut amittam. eī reī prīmum praeuortī uolō.


[ERGASILUS] Miser homō est, quī ipse sibī quod edit quaerit et id aegre inuenit,
sed ille est miserior, quī et aegre quaerit et nihil inuenit.
ille miserrimust, quī cum esse cupit, <tum> quod edit nōn habet.
nam hercle ego huic diē, sī liceat, oculōs effodiam libēns,
ita malignitate onerāuit omnis mortālis mihi.
neque ieiuniosiorem neque magis ecfertum fame
uīdī nec quoi minus procedat quidquid facere occeperit,
ita uenter gutturque resident esurialis feriās.
ilicet parasiticae artī maximam malam crucem,
ita iuuentūs iam ridiculōs inopesque ab sē segregat.
nil morantur iam Laconēs unisubsellī uirōs,
plagipatidas, quibus sunt uerba sine penū et pecunia:
eōs requirunt, quī libenter, quom ederint, reddant domī.
ipsī obsonant, quae parasitorum ante erat prouincia,
ipsī dē forō tam apertō capite ad lenonēs eunt
quam in tribū apertō capite sontēs condemnant reōs.
neque ridiculōs iam terruncī faciunt, sēsē omnēs amant.
nam utī dūdum hinc abiī, accessī ad adulescentēs in forō.
 ¤ saluete ¤ inquam. ¤ quō imus una ¤ inquam ¤ ad prandium. ¤ atque illī tacent.
 ¤ quis ait hoc aut quis profitetur. ¤ inquam. quasī mutī silent,
neque mē rident. ¤ ubī cenamus. ¤ inquam. atque illī abnuont.
dicō ūnum ridiculum dictum dē dictīs melioribus,
quibus solebam mēnstrualēs epulās ante adipiscier:
nēmō ridet. sciuī extemplō rem dē compectō gerī.
nē canem quidem irritatam uoluit quisquam imitarier,
saltem, sī nōn arriderent, dentēs ut restringerent.
abeō ab illis, postquam uideō mē sīc ludificarier.
pergō ad aliōs, ueniō ad aliōs, deinde ad aliōs: una rēs.
omnēs <dē> compectō rem agunt, quasī in Velabrō oleariī.
nunc redeō inde, quoniam mē ibī uideō ludificarier.
item aliī parasitī frūstrā obambulabant in forō.
nunc barbarica lege certumst iūs meum omne persequi:
quī cōnsilium iniere, quō nōs uictū et uita prohibeant,
is diem dicam, irrogabō multam, ut mihi cēnās decem
meō arbitratū dent, cum cara annona sit. sīc egerō.
nunc ibō ad portum hinc: est illic mī una spēs cenatica.
sī ea decolabit, redibō hūc ad senem ad cēnam asperam.

III.II
Hegiō quid est suauius, quam bene rem gerere,
bonō publicō, sīc ut ego fēcī herī,
cum emī hōsce hominēs: ubī quisque uident,
eunt obuiam gratulanturque eam rem.
ita mē miserum restitandō
retinendoque lassum reddiderunt:
uix ex gratulandō miser iam eminebam.
tandem abiī ad praetorem. ibī uix requieui:
rogō sýngraphum, datur mī īlicō. dedī Týndarō: ille abiit domum.
inde īlicō praeuortor domum, postquam id āctum est.
eō protinus ad fratrem, meī ubī sunt aliī captiuī.
rogō, Philocratem ex Alide ecquis hominum
nouerit: tandem hic exclamat, eum sibī esse sodalem.
dicō eum esse apud mē. hic extemplō orat obsecratque,
eum sibī ut liceat uidere:
iussī īlicō hunc exsoluī. nunc tū sequere mē,
ut quod mē orauistī impetrēs, eum hominem utī conueniās.

III.III
Tyndarus Nunc illud est, cum mē fuisse quam esse nimiō mauelim:
nunc spēs opēs auxiliaque ā mē segregant spernuntque sē.
hic illest diēs, cum nūlla uītae meae salūs sperabilest,
neque † exilium exitiō est neque adeō spēs, quae mī hunc aspellat metum,
nec subdolis mendaciis mihi usquam mantellum est meīs,
[nec sycophantiis nec fucis ūllum mantellum obuiam est]
neque deprecatiō perfidiis meīs nec male factīs fuga est,
nec cōnfidentiae usquam hospitium est nec deuerticulum dolis:
operta quae fuere aperta sunt, patent praestigiae,
omnis rēs palam est, neque dē hāc rē negotium est,
quīn male occidam oppetamque pestem erī uicem meamque.
perdidit mē Aristophontēs hic quī uenit modō intrō †
is mē nōuit, is sodalis Philocratī et cognatus est.
neque iam Salus seruare, sī uolt, mē potest, nec cōpia est,
nisī sī aliquam corde machinor astutiam.
quam, malum. quid machiner. quid comminiscar. maxumas
nūgās ineptus incipissō. haereō.

III.IV
Hegiō quō illum nunc hominem proripuisse forās sē dicam ex aedibus.
Tynd. Nunc enim uērō ego occidi: eunt ad tē hostēs, Tyndare.
quid loquar. quid fābulābor. quid negabō aut quid fatebor.
mihi rēs omnis in incertō sita est. quid rēbus cōnfidam meīs.
utinam tē dī prius perderent, quam periistī ē patria tua,
Aristophontēs, quī ex parata rē imparatam omnem facis.
occisa est haec rēs, nisī reperiō atrocem mī aliquam astutiam.
[HEGIO] sequere. em tibi hominem. adī, atque adloquere. Tynd.quis homō est mē hominum miserior.
Aristophontēs quid istuc est quod meōs tē dicam fugitare oculōs, Tyndare,
proque ignotō mē aspernarī, quasī mē numquam noueris.
equidem tam sum seruōs quam tū, etsī ego domī liber fuī,
tū usque ā puerō seruitūtem seruiuistī in Alide.
[HEGIO] Edepol minime mīror, sī tē fugitat aut oculōs tuōs,
aut sī tē odit, quī istum appellēs Tyndarum prō Philocrate.
Tynd. Hegiō, hic homō rabiosus habitus est in Alide,
nē tū quod istic fabuletur auris immittās tuās.
nam istic hastis īnsectatus est domī mātrem et patrem,
et illic istī quī īnsputatur morbus interdum uenit.
proin tū ab istōc procul recedās. Heg. Vltrō istum ā mē. A. Ain, uerberō.
mē rabiosum atque īnsectatum esse hastis meum memorās patrem,
et eum morbum mī esse, ut quī mē opus sit īnsputarier.
[HEGIO] nē uerere, multōs iste morbus hominēs macerat,
quibus īnsputarī salutī fuit atque is profuit.
Arist. quid tū autem. etiam huic credis. Heg. quid ego crēdam huic. Arist. īnsanum esse mē.
Tynd. Viden tū hunc, quam inimicō uoltū intuetur. concedī optumumst,
Hegiō: fit quod tibi ego dīxī, gliscit rabiēs, caue tibi.
[HEGIO] Credidī esse īnsanum extemplō, ubī tē appellauit Tyndarum.
Tynd.quīn suom ipse interdum ignorat nōmen neque scit quī siet.
[HEGIO] at etiam tē suom sodalem esse aibat. Tynd. Haud uīdī magis.
et quidem Alcumeus atque Orestēs et Lycurgus posteā
una opera mihi sunt sodalēs quā iste. Arist. at etiam, furcifer,
male loquī mī audēs. nōn ego tē nouī. Heg. Pol planum id quidem est,
nōn nōuisse, quī istum appellēs Tyndarum prō Philocrate.
quem uidēs, eum ignorās. illum nominās quem nōn uidēs.
Arist. Immō iste eum sēsē ait, quī nōn est, esse, et quī uērō est, negat.
Tynd. Tū enim repertuss, Philocratem quī superēs ueriuerbiō.
Arist. Pol ego ut rem uideō, tū inuentuss, uēra uanitudine
quī conuincās. sed quaesō hercle, agedum aspice ad mē. Tynd. Em. Arist. dīc modō:
tūn negās tē Tyndarum esse. T. Negō, inquam. A. tūn tē Philocratem
esse ais. Tynd. ego, inquam. Arist. Tune huic credis. Heg. plūs quidem quam tibi aut mihi.
nam ille quidem, quem tū hunc memorās esse, hodiē hinc abiit Alidem
ad patrem huius. Arist. quem patrem, quī seruōs est. T. Et tū quidem
seruōs es, liber fuistī, et ego mē cōnfidō fore,
sī huius hūc reconciliassō in libertatem fīlium.
Arist. quid ais, furcifer. tūn tē gnātum <esse> memorās liberum.
Tynd. nōn equidem mē Liberum, sed Philocratem esse aiō. A. quid est.
ut scelestus, Hegiō, nunc iste <tē> lūdōs facit.
nam is est seruōs ipse, neque praeter sē umquam eī seruōs fuit.
Tynd.quia tūte ipse egēs in patria nec tibi quī uiuās domist,
omnis inuenirī similis tuī uīs. nōn mīrum facis:
est miserorum, ut maleuolentēs sint atque inuideant bonīs.
Arist. Hegiō, uide sīs, nē quid tū huic temere īnsistās crēdere.
atque, ut perspiciō, profectō iam aliquid pugnae edidit.
fīlium tuom quod redimere sē ait, id nē utiquam mihi placet.
Tynd. Sciō tē id nolle fierī. efficiam tamen ego id, sī dī adiuuant.
illum restituam huic, hic autem in Alidem mē meō patrī.
proptereā ad patrem hinc amisī Tyndarum. Arist.quīn tūte is es.
neque praeter tē in Alide ullus seruōs istōc nominest.
Tynd. Pergin seruom mē exprobrare esse, id quod uī hostilī optigit.
Arist. Enim iam nequeō continerī. T. Heus, audīn quid ait. quīn fugis.
iam illic hic nōs īnsectabit lapidibus, nisī illunc iubes
comprehendī. Arist. Crucior. Tynd. Ardent oculi: fit opus, Hegiō.
uiden tū illī macularī corpus totum maculis luridis.
atra bilis agitat hominem. Arist. at pol tē, sī hic sapiat senex,
pix atra agitet apud carnificem tuoque capitī inluceat.
Tynd. iam deliramenta loquitur, laruae stimulant uirum.
hercle quī, sī hunc comprehendī iusseris, sapiās magis.
Arist. Crucior, lapidem nōn habēre mē, ut illī mastigiae
cerebrum excutiam, quī mē īnsanum uerbīs concinnat suis.
Tynd. Audin lapidem quaeritare. Arist. Solus tē solum uolō,
Hegiō. Heg. Istinc loquere, sī quid uīs, procul. tamen audiam.
Tynd. Namque edepol sī adbitēs propius, ōs denasabit tibi
mordicus. Arist. Neque pol mē īnsanum, Hegiō, esse creduis
neque fuisse umquam, neque esse morbum quem istic autumat.
uērum sī quid metuis ā mē, iube mē uinciri: uolō,
dum istic itidem uinciatur. Tynd. Immō enim uērō, Hegiō,
istic, quī uolt, uinciatur. Arist. tacē modō. ego tē, Philocrates
false, faciam ut uerus hodiē reperiare Tyndarus.
quid mī abnutās. Tynd. Tibī ego abnutō. A. quid agat, sī absis longius.
[HEGIO] quid ais. quid sī adeam hunc īnsanum. Tynd. Nugās. ludificabitur,
garriet quoi neque pēs umquam neque caput compareat.
ornamenta absunt: Aiacem, hunc cum uidēs, ipsum uidēs.
[HEGIO] nihilī faciō. tamen adibō. Tynd. Nunc ego omnīnō occidī,
nunc ego inter sacrum saxumque stō, nec quid faciam sciō.
[HEGIO] dō tibi operam, Aristophontēs, sī quid est quod mē uelis.
Arist. Ex mē audibis uēra quae nunc falsa opinare, Hegiō.
sed hoc prīmum, mē expurigare tibi uolō, mē īnsaniam
neque tenere neque mī esse ūllum morbum, nisī quod seruiō.
at ita mē rex deōrum atque hominum faxit patriae compotem,
ut istic Philocratēs nōn magis est quam aut ego aut tū. H. Ehō dīc mihi,
quis illic igitur est. Arist. quem dūdum dīxī ā prīncipiō tibi.
hoc sī secus reperiēs, nūllam causam dicō quīn mihi
et parentum et libertatis apud tē deliquiō siet.
H. quid tū ais. T. #M# tuom esse seruom et tē meum erum. H. Haud istuc rogō.
fuistin liber. Tynd. Fuī. Arist. Enim uērō nōn fuit, nūgās agit.
Tynd.quī tū scīs. an tū fortasse fuistī meae matrī obstetrix,
quī id tam audācter dīcere audēs. Arist. Puerum tē uīdī puer.
Tynd. at ego tē uideō maior maiōrem: em rūrsum tibi.
meam rem nōn curēs, sī rēctē faciās. num ego curō tuam.
[HEGIO] Fuitne huic pater Thēnsaurochrysonicochrysidēs.
Arist. nōn fuit, neque ego istuc nōmen umquam audīuī ante hunc diem.
Philocratī Theodoromedēs fuit pater. Tynd. Pereō probe.
quīn quiescis. <i> dierectum cor meum, ac suspende tē.
tū sussultas, ego miser uix astō prae formidine.
[HEGIO] satin istuc mihi exquisitum est, fuisse hunc seruom in Alide
neque esse hunc Philocratem. A. Tam satis quam numquam hoc inueniēs secus.
sed ubī is nunc est. Heg. V.I ego minime atque ipsus sē uolt maxume.
sed uide sīs. Arist.quīn exploratum dicō et prouisum hoc tibi.
[HEGIO] Certon. Arist.quīn nihil, inquam, inueniēs magis hoc certō certius.
Philocratēs iam inde usque amīcus fuit mihi ā puerō puer.
[HEGIO] Tum igitur ego deruncinatus, deartuatus sum miser
huius scelestī techinis, quī mē ut lubitum est ductauit dolis.
sed quā faciest tuōs sodalis Philocratēs. Arist. Dicam tibi:
macilentō ore, nasō acutō, corpore albō, oculīs nigris,
subrufus aliquantum, crispus, cincinnatus. Heg. Conuenit.
Tynd. ut quidem hercle in medium ego hodiē pessume processerim.
uae illis uirgis miseris, quae hodiē in tergō morientur meō.
[HEGIO] Verba mihi data esse uideō. Tynd. quid cessatis, compedēs,
currere ad mē meaque amplectī crura, ut uōs custodiam.
[HEGIO] satin mēd illī hodiē scelestī captī ceperunt dolō.
illic seruom sē assimulabat, hic sēsē autem liberum.
nuculeum amisī, retinuī pignorī putamina.
ita mihi stolidō sursum uersum ōs subleuere offuciis.
hic quidem mē numquam irridebit. Colaphe, Cordaliō, Corax,
ite istinc, ecferte lora. Colaphus Num lignatum mittimur.

III.u
[HEGIO] inicite huic manicās * mastigiae.
Tynd. quid hoc est negōtī. quid ego deliquī. Heg. Rogas,
sator sartorque scelerum, et messor maxume.
Tynd. nōn occatorem dīcere audebās prius.
nam semper occant prius quam sariunt rusticī.
[HEGIO] at ut cōnfīdenter * mihi contrā astitit.
Tynd. Decet innocentem seruom atque innoxium
cōnfidentem esse, suom apud erum potissimum.
[HEGIO] Adstringite istī sultis uehementer manus.
Tynd. Tuōs sum, tū hās quidem uel praecidī iube.
sed quid negōtī est, quam ob rem suscēnsēs mihi.
Heg.quia mē meamque rem, quod in tē unō fuit,
tuīs scelestis falsidicis fallaciis
deartuāstī dilacerauistī atque opes
cōnfecistī omnēs, rēs ac rationēs meās.
ita mī exemistī Philocratem fallaciis.
illum esse seruom credidī, tē liberum.
ita uosmet aiebatis itaque nomina
inter uōs permutastis. Tynd. Fateor, omnia
facta esse ita ut <tū> dīcis, et fallaciis
abiisse eum abs tē mea opera atque astutia.
an, obsecrō hercle tē, id nunc suscēnsēs mihi.
[HEGIO] at cum cruciatū maxumō id factumst tuō.
Tynd. Dum nē ob male facta, peream, paruī aestumō.
sī ego hic peribō, ast ille ut dīxit nōn redit,
at erit mī hoc factum mortuō memorabile,
<mē> meum erum captum ex seruitūte atque hostibus
reducem fēcisse liberum in patriam ad patrem,
meumque potius mē caput perīculō
praeoptauisse, quam is periret, ponere.
[HEGIO] Facitō ergō ut Acheruntī clueās gloria.
Tynd.quī per uirtūtem, periit, at nōn interit.
[HEGIO] Quandō ego tē exemplis pessumis cruciauerō
atque ob sutelās tuās tē mortī miserō,
uel tē interiisse uel periisse praedicent.
dum pereas, nihil intererit: dīcant uiuere.
Tynd. Pol sī istuc faxis, haud sine poena feceris,
sī ille hūc rebitet, sicut cōnfidō affore.
Arist. Prō dī immortalēs, nunc ego teneō, nunc sciō
quid hoc sit negōtī. meus sodalis Philocrates
in libertate est ad patrem in patria. bene est,
nec quisquam est mihi, aequē melius cuī uelim.
sed hoc mihi aegre est, mē huic dedisse operam malam,
quī nunc propter mē meaque uerba uinctus est.
[HEGIO] Votuin tē quicquam mī hodiē falsum proloquī.
Tynd. Votuistī. Heg. Cur es ausus mentirī mihi.
Tynd.quia uēra obessent illī quoi operam dabam:
nunc falsa prosunt. Heg. at tibi oberunt. Tynd. Optumest.
at erum seruauī, quem seruatum gaudeō,
cuī mē custodem addiderat erus maior meus.
sed malene id factum arbitrare. Heg. Pessume.
Tynd. at ego aiō rēctē, quī abs tē sorsum sentiō.
nam cogitatō, sī quis hoc gnatō tuō
tuōs seruōs faxit, qualem haberēs grātiam.
emitteresne necne eum seruom manū.
essetne apud tē is seruōs acceptissimus.
respondē. Heg. Opinor. Tynd. Cur ergō īrātus mihi es.
Heg.quia illī fuistī quam mihi fidelior.
Tynd. quid. tū una nocte postulauistī et diē
recēns captum hominem, nuperum nouicium,
tē perdocere ut melius cōnsulerem tibi,
quam illī, quīcum una <ā> puerō aetātem exegeram.
[HEGIO] Ergō ab eō petitō grātiam istam. ducite,
ubī ponderosās crassās capiat compedēs.
inde ibis porrō in latomiās lapidariās.
ibī quom aliī octonōs lapidēs effodiunt, nisi
cotidianō sesquiopus cōnfeceris,
Sescentoplagō nōmen indetur tibi.
Arist. Per deōs atque hominēs ego tē obtestor, Hegiō,
nē tū istunc hominem perduis. Heg. Curabitur.
nam noctū neruō uinctus custodibitur,
interdius sub terra lapidēs eximet:
diū ego hunc cruciabō, nōn unō absoluam diē.
Arist. Certumne est tibi istuc. Heg. nōn morīrī certius.
abducite istum āctūtum ad Hippolytum fabrum,
iubete huic crassās compedēs impingier.
inde extrā portam ad meum libertum Cordalum
in lapicidinās facite deductus siet:
atque hunc mē uelle dicite ita curarier,
nē quī deterius huic sit quam cuī pessume est.
Tynd. Cur ego tē inuitō mē esse saluom postulem.
perīclum uītae meae tuō stat perīculō.
post mortem in morte nihil est quod metuam malī.
etsī peruiuō usque ad summam aetātem, tamen
breue spatium est perferundī quae minitās mihi.
ualē atque saluē, etsī aliter ut dicam merēs.
tū, Aristophontēs, dē mē ut meruistī, ita ualē.
nam mihi propter tē hoc optigit. Heg. Abducite.
Tynd. at ūnum hoc quaesō, sī hūc rebitet Philocratēs,
ut mī eius faciās conueniundī cōpiam.
[HEGIO] periistis, nisī hunc iam ē cōnspectū abducitis.
Tynd. Vis haec quidem hercle est, et trahī et trudī simul.
[HEGIO] illic est abductus recta in phylacam, ut dignus est.
ego illis captiuis aliīs documentum dabō,
nē tāle quisquam facinus incipere audeat.
quod absque hoc esset, quī mihi hoc fēcit palam,
usque offrenatum suis mē ductarent dolis.
nunc certum est nullī posthāc quicquam crēdere.
satis sum semel deceptus. spērāuī miser
ex seruitūte mē exemisse fīlium:
ea spēs elapsa est. perdidī ūnum fīlium,
puerum quadrimum quem mihi seruōs surpuit,
neque eum seruom umquam repperī neque fīlium.
maior potitus hostium est. quod hoc est scelus.
quasī in orbitatem liberōs produxerim.
sequere hāc. reducam tē ubī fuistī. neminis
miserere certum est, quia meī miseret nēminem.
Arist. Exauspicauī ex uinclis. nunc intellegō
redauspicandum esse in catenās dēnuō.

IV.I
Ergasilus Iuppiter supreme, seruās mē measque augēs opēs,
maximās opimitatēs opiparasque offers mihi,
laudem lucrum, ludum iocum, festiuitatem ferias,
pompam penum, potationis saturitatem, gaudium,
nec cuiquam hominī supplicare * nunc certum est mihi.
nam uel prodesse amīcō possum uel inimicum perdere,
ita hic mē amoenitate amoena amoenus onerāuit diēs.
sine sacris hereditatem sum aptus effertissimam.
nunc ad senem cursum capessam hunc Hegionem, cuī bonī
tantum afferō quantum ipsus ā dīs optat, atque etiam amplius.
nunc certa rēs est, eōdem pactō ut comicī seruī solent
coniciam in collum pallium, prīmō ex mēd hanc rem ut audiat.
speroque mē ob hunc nuntium aeternum adepturum cibum.

IV.II
Hegiō Quantō in pectore hanc rem meō magis uolutō,
tantō mī aegritudō auctior est in animō.
ad illum modum sublitum ōs esse mī hodiē!
neque id perspicere quiuī.
quod cum scibitur, <tum> per urbem inridebor.
cum extemplō ad forum aduenerō, omnēs loquentur:
 ¤ hic illest senex doctus, quoi uerba data sunt. ¤ 
sed Ergasilus estne hic, procul quem uideō.
conlectō quidem est palliō. quidnam acturust.
[ERGASILUS] Moue aps tē moram atque, Ergasile, age hanc rem.
eminor interminorque, nē mī obstiterit obuiam
nisī quis satis diū uixisse sēsē homō arbitrabitur.
nam quī obstiterit, ore sistet. Heg. Hic homō pugilatum incipit.
[ERGASILUS] Facere certumst. proinde ita omnēs itinera īnsistant sua,
nē quis in hanc plateam negōtī cōnferat quicquam suī.
nam meus est ballista pugnus, cubitus catapultast mihi,
umerus ariēs, tum genū quemque icerō ad terram dabō,
dentilegōs omnēs mortālēs faciam, quemque offenderō.
[HEGIO] Quae illaec eminatiost nam. nequeō mīrārī satis.
[ERGASILUS] Faciam ut huius dieī locique meique semper meminerit.
[Quī mihi in cursū opstiterit, faxō uītae is extemplō opstiterit suae.]
[HEGIO] quid hic homō tantum incipissit facere cum tantis minis.
[ERGASILUS] prius edicō, nē quis propter culpam capiatur suam:
continete uōs domī, prohibete ā uōbīs uim meam.
[HEGIO] Mira edepol sunt, nī hic in uentrem sumpsit cōnfidentiam.
uae miserō illī, cuius cibō iste factust imperiosior.
[ERGASILUS] Tum pistorēs scrofipascī, quī alunt furfuribus suēs,
quārum odore praeterire nēmō pistrinum potest:
eōrum sī quoiusquam scrofam in publicō cōnspexerō,
ex ipsis dominis meīs pugnīs exculcabō furfurēs.
[HEGIO] Basilicās edictionēs atque imperiosās habet:
satur homost, habet profectō in uentre cōnfidentiam.
[ERGASILUS] Tum piscatorēs, quī praebent populō piscēs foetidōs,
quī aduehuntur quadrupedantī cruciantī cantheriō,
quōrum odōs subbasilicanōs omnēs abigit in forum,
eis ego ora uerberabō surpiculis piscariis,
ut sciant, alienō nasō quam exhibeant molestiam.
tum laniī autem, quī concinnant līberīs orbās ouēs,
quī locant caedundōs agnōs et duplam agninam danunt,
quī petronī nōmen indunt ueruecī sectariō,
eum ego sī in uia petronem publica cōnspexerō,
et petronem et dominum reddam mortālēs miserrumōs.
[HEGIO] Eugepae, edictionēs aediliciās hic quidem habet,
mirumque adeost nī hunc fecere sibī Aetolī agoranomum.
[ERGASILUS] nōn ego nunc parasitus sum, sed regum rex regalior,
tantus uentrī commeatus meō adest in portū cibus.
sed ego cessō hunc Hegionem onerare laetitia senem,
quō homine <hominum> adaeque nēmō uiuit fortunatior.
[HEGIO] Quae illaec est laetitia, quam illic laetus largitur mihi.
[ERGASILUS] heus ubī estis. ecquis <hic est. ecquis> hoc aperit ōstium.
H. Hic homō ad cēnam recipit sē ad mē. E. aperite hāsce ambās fores
prius quam pultandō assulatim foribus exitium adferō.
H. Perlubet hunc hominem colloquī. Ergasile. E. Ergasilum quī uocat.
[HEGIO] Respice. Erg. Fortuna quod tibi nec facit nec faciet, mē iubēs.
sed quis est. Heg. Respice ad mē, Hegiō sum. Erg. Óh mihi,
quantum est hominum optumorum optumē, in tempore aduenis.
[HEGIO] nesciō quem ad portum nactus es ubī cenēs, eō fastidis.
E. cedo manum. H. Manum. E. Manum, inquam, cedo tuam āctūtum. Heg. Tene.
E. Gaude. H. quid ego gaudeam. E.quia ego imperō, age gaude modō.
[HEGIO] pol maerorēs mī anteuortunt gaudiis. Erg. [Nolī irascier]
iam ego ex corpore exigam omnis maculās maerorum tibi.
gaude audācter. Heg. Gaudeō, etsī nil sciō quod gaudeam.
[ERGASILUS] Bene facis. iube Heg. quid iubeam. E. Ignem ingentem fierī.
H. Ignem ingentem. E. Ita dicō, magnus ut sit. H. quid. mē, uolturī,
tuan causa aedīs incēnsurum cēnsēs. Erg. Nolī irascier.
iuben an nōn iubēs astituī aulas, patinās eluī,
† laridum atque epulās fouerī foculīs feruentibus.
alium piscēs praestinatum abīre. Heg. Hic uigilāns somniat.
[ERGASILUS] Alium porcinam atque agninam et pullōs gallinaceōs.
[HEGIO] scīs bene esse, sī sit unde. Erg. † Pernam atque ophthalmiam,
horaeum, scombrum et trygonum et cetum, et mollem caseum.
[HEGIO] nominandī istōrum tibi erit magis quam edundī cōpia
hic apud mē, Ergasile. Erg. Mean mē causa hoc cēnsēs dīcere.
[HEGIO] nec nihil hodiē nec multō plūs tū hic edēs, nē frūstrā sīs.
proin tū tuī cottidianī uictī uentrem ad mē afferās.
Erg.quīn ita faciam, ut <tū>tē cupiās facere sumptum, etsī ego uetem.
H. Egone. E. Tune. H. Tum tū mī igitur erus es. E. Immō beneuolēns.
uin tē faciam fortunatum. Heg. Malim quam miserum quidem.
E. cedo manum. H. Em manum. E. dī tē omnēs adiuuant. H. Nil sentiō.
[ERGASILUS] nōn enim es in senticetō, eō nōn sentis. sed iube
uasa tibi pura appararī ad rem dīuīnam citō,
atque agnum afferrī proprium pinguem. Heg. Cur. Erg. ut sacruficēs.
H. cui deōrum. E. #M# hercle, nam ego nunc tibi sum summus Iuppiter,
idem ego sum Salus, Fortuna, Lux, Laetitia, Gaudium.
proin tū deum hunc saturitate faciās tranquillum tibi.
[HEGIO] Esurire mihi uidere. Erg. #M# quidem esuriō, nōn tibi.
[HEGIO] Tuō arbitratu, facile patior. Erg. Credō, cōnsuetuss puer.
[HEGIO] iuppiter tē dique perdant. E. Te hercle mī aequom est grātiās
agere ob nuntium. tantum ego nunc portō ā portū tibi bonī:
nunc tū mihi placēs. Heg. Abī, stultuss, sērō post tempus uenīs.
[ERGASILUS] igitur ōlim sī aduēnissem, magis tū tum istuc dicerēs.
nunc hanc laetitiam accipe ā mē, quam ferō. nam fīlium
tuom modō in portū Philopolemum uiuom, saluom et sospitem
uīdī in publica celoce, ibidemque illum adulescentulum
Aleum una et tuom Stalagmum seruom, quī aufugit domō,
quī tibi surripuit quadrimum puerum filiolum tuom.
[HEGIO] Abī in malam rem, ludis mē. Erg. Ita mē amabit sancta Saturitas,
Hegiō, itaque suō mē semper condecoret cognomine,
ut ego uīdī. H. Meum gnātum. E. Tuom gnātum et genium meum.
H. Et captiuom illum Alidēnsem. E. Μὰ τὸν Ἀπόλλω. H. Et seruolum
meum Stalagmum, meum quī gnātum surripuit. Erg. Ναὶ τὰν Κόραν.
H. iam crēdō. E. Ναὶ τὰν Πραινέστην. H. Venit. E. Ναὶ τὰν Σιγνίαν.
H. Certon. E. Ναὶ τὸν Φρουσινῶνα. H. uidē sīs. E. Ναὶ τὸν Ἀλάτριον.
[HEGIO] quid tū per barbaricās urbēs iurās. Erg.quia enim item asperae
sunt ut tuom uictum autumabās esse. Heg. uae aetatī tuae.
Erg.quippe quandō mihi nil credis, quod ego dicō sedulō.
sed Stalagmus quoius erat tunc nationis, cum hinc abit.
[HEGIO] siculus. Erg. at nunc Siculus nōn est, Boius est, Boiam terit:
liberorum quaerundorum causa eī, crēdō, uxor datast.
[HEGIO] dīc, bonan fide tū mī istaec uerba dīxistī. Erg. Bona.
[HEGIO] dī immortalēs, iterum gnatus uideor, sī uēra autumās.
[ERGASILUS] Ain tū. dubium habēbis etiam, sancte quom ego iurem tibi.
postrēmō, Hegiō, sī parua iurī iurandost fidēs,
uise ad portum. Heg. Facere certumst. tū intus cūrā quod opus est.
sume, posce, prome quid uīs. tē faciō cellarium.
[ERGASILUS] nam hercle, nisī mantiscinatus probe erō, fustī pectitō.
[HEGIO] Aeternum tibi dapinabō uictum, sī uēra autumās.
E. unde id. H. A mē meoque gnatō. E. Sponden tū istud. H. Spondeō.
[ERGASILUS] at ego tuom tibi aduēnisse fīlium respondēō.
[HEGIO] Cura quam optumē potes. Erg. Bene ambulā et redambula.


illic hinc abiit, mihi rem summam credidit cibariam.
dī immortalēs, iam ut ego collōs praetruncabō tegoribus,
quanta pernis pestis ueniet, quanta labēs laridō,
quanta suminī absumedō, quanta callō calamitas,
quanta laniis lassitudō, quanta porcinariis.
nam sī alia memorem, quae ad uentris uictum conducunt, morast.
nunc ibō, ut prō praefectura mea iūs dicam laridō,
et quae pendent indemnatae pernae, eis auxilium ut feram.


Puer Diespiter tē dique, Ergasile, perdant et uentrem tuom,
parasitosque omnis, et quī posthāc cēnam parasitis dabit.
cladēs calamitasque, intemperiēs modō in nostram aduenit domum.
quasī lupus esuriēns <ille> metuī nē in mē faceret impetum.
ubī * * * impetum
nimisque hercle ego illum male formidabam, ita frendebat dentibus.
adueniēns deturbauit totum cum carne carnarium:
arripuit gladium, praetruncauit tribus tegoribus glandia.
aulās calicesque omnēs cōnfregit, nisī quae modīalēs erant.
cocum percontabatur, possentne seriae feruescere.
cellās refregit omnis intus reclusitque armarium.
adseruate istunc, sultis, seruī. ego ibō, ut conueniam senem,
dicam ut sibī penum alium adornet, siquidem sēsē utī uolet.
nam hic quidem, ut adornat, aut iam nihil est aut iam nihil erit.

V.I
Hegiō Iouī disque agō grātiās meritō magnas,
quom reducem tuō tē patrī reddiderunt
quomque ex miseriis plurimis mē exemerunt,
† quae adhūc carēns dum hūc fuī sustentabam,
quomque hunc cōnspicor in potestate nostra,
quomque huius reperta est fidēs firma nōbīs.
Philopolemus Satis iam doluī ex animō, et cūrā mē satis et lacrumis macerauī,
satis iam audīuī tuās aerumnas, ad portum mihi quās memorastī.
hoc agamus. Philocratēs quid nunc, quoniam tēcum seruauī fidem
tibique hunc reducem in libertatem fēcī. Heg. Fecistī ut tibi,
Philocratēs, numquam referre grātiam possim satis,
proinde ut tū promerituss dē mē et fīliō. Philop. Immō potes,
pater, et poteris et ego poterō, et dī eam potestatem dabunt
ut beneficium bene merentī nostrō meritō munerēs.
sicut nunc potes, pater mī, facere meritō maxume.
[HEGIO] quid opust uerbīs. lingua nūllast quā negem quidquid rogēs.
Philocr. Postulō abs tē, ut mī illum reddās seruom, quem hic reliqueram
pignus prō mē, quī mihi melior quam sibī semper fuit,
prō bene factīs eius ut eī pretium possim reddere.
[HEGIO] Quod bene fēcistī referetur grātia id quod postulās.
et id et aliud, quod mē orabis, impetrabis. atque tē
nōlim suscēnsere quod ego īrātus eī fēcī male.
Philocr. quid fēcistī. Heg. In lapicidinās compeditum condidī,
ubī resciuī mihi data esse uerba. Philocr. uae miserō mihi,
propter meum caput laborēs hominī euenisse optumō.
[HEGIO] at ob eam rem mihi libellam prō eō argentī nē duīs:
grātiīs ā mē, ut sit liber, ducitō. Philocr. Edepol, Hegiō,
facis benigne. sed quaesō, hominem ut iubeās arcessī. Heg. Licet.
ubī estis uōs. ite āctūtum, Tyndarum hūc arcessite.
uōs ite intrō. interibī ego ex hāc statua uerberea uolō
erogitare, meō minore quid sit factum fīliō.
uōs lauate interibī. Philop. Sequere hāc, Philocratēs, mē intrō. Philocr. Sequor.

V.II
[HEGIO] Age tū illuc procede, bone uir, lepidum mancupium meum.
[STALAGMUS] quid mē oportet facere, ubī tū talis uir falsum autumās.
fuī ego bellus, lepidus: bonus uir numquam, neque frūgī bonae,
neque erō umquam, nē <erres>: spem ponās mē bonae frūgī fore.
[HEGIO] propemodum ubī locī fortunae tuae sint facile intellegis.
sī eris uerax, tua ex rē, faciēs ex mala meliusculam.
rēctē et uēra loquere, sed neque uērē neque <tū> rēctē adhūc
fēcistī umquam. [STALAGMUS] Quod ego fatear, credin pudeat cum autumēs.
[HEGIO] at ego faciam ut pudeat, nam in ruborem tē totum dabō.
[STALAGMUS] Eia, crēdō ego imperitō plagās minitaris mihi.
tandem ista aufer <ac> dīc quid fers, ut ferās hinc quod petis.
[HEGIO] satis facunduss. sed iam fierī dicta compendī uolō.
[STALAGMUS] ut uīs fīat. Heg. Bene morigerus fuit puer, nunc nōn decet.
hoc agamus. iam animum aduorte ac mihi quae dicam edissere.
[sī eris uerax, <ex> tuīs rēbus feceris meliusculās.]
[STALAGMUS] Nugae istaec sunt. nōn mē cēnsēs scīre quid dignus siem.
[HEGIO] at ea subterfugere potis es pauca, sī nōn omnia.
[STALAGMUS] Pauca effugiam, sciō. nam multa euenient, et meritō meō,
quia et fugī et tibi surripuī fīlium et eum uēndidī.
[HEGIO] cui hominī. [STALAGMUS] Theodoromedī in Alide Polyplusiō,
sex minis. Heg. Prō dī immortalēs, is quidem huius est pater
Philocratī. Stal.quīn melius nouī quam tū et uīdī saepius.
[HEGIO] serua, Iuppiter supreme, et mē et meum gnātum mihi.
Philocratēs, per tuom tē genium obsecrō, exī, tē uolō.

V.III
Philocratēs Hegiō, assum. sī quid mē uīs, impera. Heg. Hic gnātum meum
tuō patrī ait sē uendidisse sex minis in Alide.
Philocr. Quam diū id factum est. [STALAGMUS] Hic annus incipit uicēnsimus.
Philocr. Falsa memorat. [STALAGMUS] Aut ego aut tū. nam tibi quadrimulum
tuōs pater peculiarem paruolō puerō dedit.
Philocr. quid erat eī nōmen. sī uēra dīcis, memoradum mihi.
[STALAGMUS] Paegnium uocitatust, post uōs indidistis Tyndarō.
Philocr. Cur ego tē nōn nouī. Stal.quia mōs est obliuiscī hominibus
neque nōuisse cuius nihilī sit faciunda grātia.
Philocr. dīc mihi, isne istic fuit, quem uendidistī meō patrī,
quī mihi peculiaris datus est. [STALAGMUS] Huius fīlius.
[HEGIO] V.VItne is homō. [STALAGMUS] Argentum accepī, nil curauī cēterum.
[HEGIO] quid tū ais. Philocr.quīn istic ipsust Tyndarus tuōs fīlius,
ut quidem hic argumenta loquitur. nam is mēcum ā puerō puer
bene pudiceque educatust usque ad adulescentiam.
[HEGIO] Et miser sum et fortunatus, sī <uōs> uēra dicitis.
eō miser sum quia male illī fēcī, sī gnatust meus.
eheu, quom ego plūs minusue fēcī quam <mē> aequom fuit.
quod male fēcī crucior. modō sī īnfectum fierī possiet.
sed eccum incēdit hūc ōrnātus haud ex suis uirtutibus.

V.IV
Tyndarus Vidī ego multa saepe picta, quae Acheruntī fierent
cruciamenta, uērum enim uērō nūlla adaeque est Acheruns
atque ubī ego fuī, in lapicidinis. illic ibī demumst locus,
ubī labōre lassitudō est exigunda ex corpore.
nam ubī illō aduenī, quasī patriciis pueris aut monerulae,
aut anitēs aut coturnicēs dantur, quīcum lusitent,
itidem mī haec aduenientī upupa, quī mē delectem, datast.
sed erus eccum ante ōstium, et erus alter eccum ex Alide
rediit. Heg. saluē, exoptate gnate mī. Tynd. Hem, quid gnate mī.
attat, sciō cur tē patrem adsimulēs esse et mē fīlium:
quia mī item ut parentēs lucis dās tuendī cōpiam.
Philocr. saluē, Tyndare. T. Et tū, quoius causa hanc aerumnam exigō.
Philocr. at nunc liber in diuitiās faxō ueniēs. nam tibi
pater hic est. hic seruōs, quī tē huic hinc quadrimum surpuit,
uendidit patrī meō tē sex minis, is tē mihi
paruolum peculiarem paruolō puerō dedit:
illic indicium fēcit. nam hunc ex Alide hūc reduximus.
Tynd. quid huius fīlium. Philocr. Intus eccum fratrem germanum tuom.
[Tynd. quid tū ais. adduxtin illum huius captiuom fīlium.
Philocr.quīn, inquam, intus hic est. T. Fecistī edepol et rēctē et bene.
Philocr. Nunc tibi pater hic est: hic fur est tuōs, quī paruom hinc tē abstulit.
Tynd. at ego hunc grandis grandem natū ob furtum ad carnificem dabō.
Philocr. Meritus est. T. Ergō edepol <merito> meritam mercedem dabō.
sed <tū> dīc orō: pater meus tūne es. Heg. ego sum, gnate mī.
Tynd. Nunc dēmum in memoriam redeō, cum mēcum recogitō.]
nunc edepol dēmum in memoriam regredior, audisse mē
quasī per nebulam, Hegionem meum patrem uocarier.
[HEGIO] is ego sum. Philocr. Compedibus quaesō ut tibi sit leuior fīlius
atque huic grauior seruōs. Heg. Certum est prīncipiō id praeuortier.
eamus intrō, ut arcessatur faber, ut istās compedes
tibi adimam, huic dem. [STALAGMUS] Quoī peculī nihil est, rēctē feceris.
Caterua Spectatorēs, ad pudicōs mōrēs facta haec fabula est,
neque in hāc subigitationēs sunt neque ūlla amatiō
nec puerī suppositiō nec argentī circumductiō,
neque ubī amāns adulēscēns scortum liberet clam suom patrem.
huius modī paucās poetae reperiunt comoedias,
ubī bonī meliorēs fiant. nunc uōs, sī uōbīs placet
et sī placuimus neque odiō fuimus, signum hoc mittite:
quī pudicitiae esse uoltis praemium, plausum date.

[CASINA]

[PROLOGUS] saluere iubeō spectātōrēs optumōs,
fidem quī facitis maxumī, et uōs Fidēs.
sī uērum dīxī, signum clarum date mihi,
ut uōs mī esse aequōs iam inde ā prīncipiō sciam.
quī utuntur uīnō uetere sapientis putō
et quī libenter ueterēs spectant fabulās.
<atque> antiqua opera et uerba cum uōbīs placent,
aequom est placēre ante <alias> ueterēs fabulās.
nam nunc nouae quae prodeunt comoediae
multō sunt nequiorēs quam nummī nouī.
nōs postquam populī rumore intelleximus
studiose expetere uōs Plautinās fabulas,
antīquam eius edimus cōmoediam,
quam uōs probastis quī estis in senioribus.
nam iuniorum quī sunt nōn norunt, sciō.
uērum ut cognoscant dabimus operam sedulō.
haec cum prīmum acta est, uīcit omnis fabulās.
ea tempestate flōs poetarum fuit,
quī nunc abierunt hinc in communem locum.
sed tamen absentēs prosunt <pro> praesentibus.
uōs omnēs opere magnō esse oratōs uolō,
benigne ut operam detis ad nostrum gregem.
eicite ex animō curam atque alienum aēs *
nē quis formidet flagitatorem suom:
ludī sunt, ludus datus est argentariis.
tranquillum est, Alcedonia sunt circum forum:
ratione utuntur, ludis poscunt nēminem,
secundum lūdōs reddunt autem neminī.
aurēs uociuae sī sunt, animum aduortite:
comoediaī nōmen dare uōbīs uolō.
Clerumenoe uocatur haec comoedia
graece, latine Sortientēs. Deiphilus
hanc graece scripsit, post id rūrsum dēnuō
latine Plautus cum latrantī nōmine.
senex hic maritus habitat. eī est fīlius,
is una cum patre in illīsce habitat aedibus.
est eī quīdam seruōs, quī in morbō cubat,
immō hercle uērō in lectō, nē quid mentiar.
is seruōs, sed abhinc annōs factum est sedecim,
quom cōnspicatust prīmulō crepusculō
puellam exponī. adit extemplō ad mulierem
quae illam exponebat, orat ut eam det sibi:
exorat, aufert. dētulit recta domum,
dat erae suae, orat ut eam cūret, educet.
era fēcit, educauit magna industria,
quasī sī esset ex sē nata, nōn multō secus.
postquam ea adoleuit ad eam aetātem, ut uiris
placēre posset, eam puellam hic senex
amat efflictim, et item contrā fīlius.
nunc sibī uterque contrā legiōnēs parat,
paterque filiusque, clam alter alterum:
pater adlegauit uilicum, quī posceret
sibī istanc uxōrem: is sperat, sī eī sit data,
sibī fore paratās clam uxōrem excubiās foris.
fīlius is autem armigerum adlegauit suom,
quī sibī eam uxōrem poscat: scit, sī id impetret,
futūrum quod amat intrā praesepis suās.
senis uxor sēnsit uirum amōrī operam dare,
proptereā una cōnsentit cum fīliō.
ille autem postquam fīlium sēnsit suom
eandem illam amāre et esse impedimentō sibī,
hinc adulescentem peregre ablegauit pater.
sciēns eī māter dat operam absentī tamen.
is, nē exspectetis, hodiē in hāc comoedia
in urbem nōn redibit: Plautus noluit,
pontem interrupit, quī erat eī in itinere.
sunt hic, inter sē quōs nunc crēdō dīcere:
 ¤ quaesō hercle, quid istuc est. seruilēs nuptiae.
seruin uxōrem ducent aut poscent sibī.
nouom attulerunt, quod fit nusquam gentium. ¤ 
at ego aiō id fierī in Graecia et Carthaginī,
et hic in nostra terra † in Apulia.
maioreque opere ibī seruilēs nuptiae
quam liberalēs etiam curarī solent.
id nī fit, mēcum pignus sī quis uolt datō
in urnam mulsī, Poenus dum iudex siet
uel Graecus adeō, uel mea causa Apulus.
quid nunc. nihil agitis. sentiō, nēmō sitit.
reuortar ad illam puellam expositiciam:
quam seruī summa uī sibī uxōrem expetunt,
ea inuenietur et pudica et libera,
ingenua Atheniēnsis, neque quicquam stupri
faciet profectō in hāc quidem comoedia.
mox hercle uērō, post trānsactam fabulam,
argentum sī quis dederit, ut ego suspicor,
ultrō ībit nuptum, nōn manebit auspicēs.
tantum est. ualete, bene rem gerite et uincite
uirtūte uēra, quod fecistis antidhāc.

[OLUMPIO] nōn mihi licere meam rem mē solum, ut uolō,
loquī atque cogitare, sine tēd arbitrō.
quid tū, malum, mē sequere. [CALINUS] quia certum est mihi,
quasī umbra, quoquō tū ibis, tē semper sequī.
quīn edepol etiam sī in crucem uīs pergere,
sequī dēcrētumst. dehinc conicitō cēterum,
possisne necne clam mē sutelis tuīs
praeripere Casinam uxōrem, proinde ut postulās.
[OLUMPIO] quid tibi negotist mēcum. Chal. quid ais, impudēns.
quid in urbe reptas, uilice haud magnī pretī.
[OLUMPIO] lubet. Chal.quīn rurī es in praefectura tua.
quīn potius quod legatum est tibi negotium,
id curās atque urbanis rēbus tē apstinēs.
hūc mihi uenistī spōnsam praereptum meam:
abī rūs, abī dierectus tuam in prouinciam.
[OLUMPIO] chaline, nōn sum oblitus officium meum:
praefecī rurī rēctē quī cūret tamen.
ego hūc quod uenī in urbem sī impetrauerō,
uxōrem ut istam dūcam, quam tū deperis,
bellam et tenellam Casinam, cōnseruam tuam,
quandō ego eam mēcum rūs uxōrem abduxerō,
rurī incubabō usque in praefectura mea.
Chal. tūn illam ducās. hercle mē suspendiō,
quam tū eius potior fias, satiust mortuom.
[OLUMPIO] mea praedast illa: proin tū tē in laqueum induās.
Chal. Ex sterculinō effosse, tua illaec praeda sit.
[OLUMPIO] sciēs hoc ita esse. Chal. uae tibi. Ol. Quot tē modīs,
sī uīuō, habēbō in nuptiis miserum meīs.
Chal. quid tū mihi faciēs. Ol. Egone quid faciam tibi.
prīmum omnium huic lucebis nouae nuptae facem.
postilla, ut semper, improbus nihilique eris:
post id locorum quandō ad uillam ueneris,
dabitur tibi amphora una et una semita,
fōns unus, ūnum ahenum et octō dolia:
quae nisī erunt semper plena, ego tē implebō flagris.
ita tē aggerunda curuom aqua faciam probe,
ut postilena possit ex tē fierī.
post autem eruī nisī tū aceruom ederis
aut quasī lumbricus terram, quod tē postules
gustare quicquam, numquam edepol ieiunium
ieiūnumst aequē atque ego tē rurī reddibō.
post id, quom lassus fueris et famelicus,
noctū ut condigne tē cubēs curabitur.
Chal. quid faciēs. Ol. Concludere in fenestram firmiter,
unde auscultare possīs quom ego illam ausculer:
quom mī illa dīcet ¤ mī animule, mī Olympiō,
mea uita, mea mellilla, mea festiuitas,
sine tuōs ocellōs deosculer, uoluptās mea,
sine amābō tēd amārī, meus festus diēs,
meus pullus passer, mea columba, mī lepus ¤ ,
quom mī haec dicentur dicta, tum tū, furcifer,
quasī mus, in mediō pariete uersabere.
nunc nē tū tē mihi respondēre postulēs,
abeō intrō. taedet tuī sermonis. Chal. Te sequor.
hic quidem pol certō nil agēs sine mēd arbitrō.

[CLEOSTRATA] Obsignate cellas, referte anulum ad mē:
ego hūc trānseō in proxumum ad meam uicinam.
uir sī quid uolet mē, facite hinc accersatis.
Pardalisca Prandium iusserat senex sibī pararī.
[CLEOSTRATA] St´, tacē atque abī. neque parō neque hodiē coquetur,
quandō is mī et fīliō aduorsatur suō
animī amorisque causa suī,
flagitium illud hominis. ego illum fame, ego illum sitī,
maledictis, malefactis amatorem ulcīscar,
ego pol illum probe incommodīs dictīs angam,
faciam utī proinde ut est dignus uītam colat,
acheruntis pabulum,
flagitī persequentem†
stabulum nequitiae.
nunc hūc meās fortunās eō questum ad uicinam.
sed foris concrepuit, atque eapse eccam egreditur forās.
nōn pol per tempus iter hūc mī incepī.

II.II
Myrrhina Sequiminī, comitēs, in proxumum mē hūc. heus uōs, ecquis haec quae loquor audit.
ego hic erō, uir sī aut quispiam quaeret.
nam ubī domī sola sum, sopor manus caluitur.
iussin colum ferrī mihi. [CLEOSTRATA] Myrrhina, saluē.
Myrr. saluē mecastor. sed quid tū es trīstis, amābō.
[CLEOSTRATA] Ita solent omnēs quae sunt male nuptae:
domī et foris aegre quod siet, satis semper est.
nam ego ibam ad tē. Myrr. Et pol ego istuc ad tē.
sed quid est quod tuō nunc animō aegrest.
nam quod tibi est aegre, idem mī est diuidiae.
[CLEOSTRATA] Credō ecastor, nam uicinam nēminem amō meritō magis quam tē
nec † quā in plūra sint mihi quae ego uelim.
Myrr. Amō tē, atque istuc expetō scīre quid sit.
[CLEOSTRATA] Pessumis mē modīs despicatur domī.
Myrr. Hem, quid est. dīc idem (nam pol hau satis meō
corde accepī querellās tuās) opsecrō.
[CLEOSTRATA] uir mē habet pessumis despicatam modīs,
nec mihi iūs meum optinendī optiō est.
Myrr. Mira sunt, uēra sī praedicās, nam uirī
iūs suom ad mulierēs optinere haud queunt.
Cleost.quīn mihi ancillulam ingratiis postulat,
quae mea est, quae meō educta sumptū siet,
uilicō suō sē dare,
sed ipsus eam amat. Myrr. Obsecrō
tacē. [CLEOSTRATA] Nam hic nunc licet dīcere:
nōs sumus. Myrr. Ita est. unde ea tibi est.
nam peculī probam nil habēre addecet
clam uirum, et quae habet, partum eī haud commode est,
quīn uirō aut subtrahat aut stuprō inuenerit.
hoc uirī cēnseō esse omne, quidquid tuom est.
[CLEOSTRATA] Tū quidem aduorsum tuam amīcam omnia loqueris.
Myrr. tacē sīs, stulta, et mī auscultā. nōlī sīs tū illī aduorsarī,
sine amet, sine quod libet id faciat, quandō tibi nil domī delicuom est.
[CLEOSTRATA] Satin sana es. nam tū quidem aduorsus tuam istaec rem loquere. Myrr. īnsipiēns,
semper tū huic uerbō uitatō abs tuō uirō. #C# cui uerbō. #M# eī foras, mulier.
[CLEOSTRATA] St, tacē, #M# quid est. #C# em. #M# quis est, quem uidēs. #C# uir
eccum it. intrō abī, adpropera, age amābō. Myrr. Impetras, abeō.
[CLEOSTRATA] Mox magis cum ōtium mī et tibi erit, igitur
tēcum loquar. nunc ualē. Myrr. Valeās.

II.III
Lysidamus Omnibus rēbus ego amōrem crēdō et nitoribus nitidis anteuenire,
nec potis quicquam commemorarī quod plūs salis plusque leporis hodiē
habeat. cocōs equidem nimis demiror, <tot> quī utuntur condimentis,
eōs eō condimentō unō <nōn> utier, omnibus quod praestat.
nam ubī amor condimentum inerit, cuiuīs placituram <escam> crēdō.
neque salsum neque suaue esse potest quicquam, ubī amor nōn admiscetur:
fel quod amarumst, id mel faciet, hominem ex tristī lepidum et lenem.
hanc ego dē mē coniecturam domī faciō magis quam ex auditis.
quī quom amō Casinam, magis niteō, munditiis munditiam antideō:
myropolās omnēs sollicitō, ubicumque est lepidum unguentum, unguor,
ut illī placeam. et placeō, ut uideor. sed uxor mē excruciat, quia uiuit.
tristem astare aspiciō. blande haec mihi mala rēs appellanda est.
uxor mea meaque amoenitas, quid tū agis. #C# Abī atque abstine manum.
[LUSIDAMUS] heia, mea Iunō, nōn decet esse tē tam tristem tuō Iouī.
quō nunc abīs. #C# Mitte mē. L. Mane. #C# nōn maneō. L. at pol ego tē sequar.
[CLEOSTRATA] Óbsecrō, sanun est. Lys. Sanus quom tēd amō.
[CLEOSTRATA] Nolō amēs. Lys. nōn potes impetrare. [CLEOSTRATA] enecās.
[LUSIDAMUS] uēra dicās uelim. [CLEOSTRATA] Credō ego istuc tibi.
[LUSIDAMUS] Respice, ō mī lepōs. [CLEOSTRATA] Nempe ita ut tū mihi es.
unde hic, amābō, unguenta olent. Lys. Oh periī, manufestō miser
teneor. cessō caput palliō detergere.
ut tē bonus Mercurius perdat, mýropola, quia haec mihi dedistī.
[CLEOSTRATA] ehō tū nihilī, cana culex, uix teneor quīn quae decent tē dicam,
senecta aetāte unguentatus per uias, ignaue, incedis.
[LUSIDAMUS] pol ego amīcō dedī cuidam operam, dum emit unguenta. Cl. ut citō commentust.
ecquid tē pudet. Lys. Ómnia quae tū uīs. [CLEOSTRATA] V.I in lustra iacuistī.
[LUSIDAMUS] egone in lustra. [CLEOSTRATA] Sciō plūs quam tū mē arbitrare. Lys. quid id est. quid scīs.
[CLEOSTRATA] Te sene omnium † senem nēminem esse ignauiorem.
unde is, nihilī. ubī fuistī. ubī lustratuss. ubī bibistī.
madēs mecastor: uide, palliolum ut rugat. Lys. dī mē et tē īnfelicent,
sī ego in ōs meum hodiē uīnī guttam indidī. [CLEOSTRATA] Immō age, ut lubet,
bibe, es, disperde rem. Lys. Óhe, iam satis, uxor, comprime tē, nimium tinnis,
relinque aliquantum orationis, crās quod mēcum litigēs.
sed quid ais. iam domuistī animum, potius ut quod uir uelit
fierī, id facias, quam aduersere contrā. [CLEOSTRATA] quā dē rē. Lys. Rogās.
super ancilla Casina, ut detur nuptum nostrō uilicō,
seruō frūgī atque ubī illī bene sit lignō, aqua calida, cibō,
uestimentis, ubique educat puerōs quōs pariat † potius
quam illī seruō nequam dēs, armigerō nilī atque improbō,
cuī hominī hodiē peculī nummus nōn est plumbeus.
[CLEOSTRATA] Mirum ecastor, tē senecta aetāte officium tuom
nōn meminisse. Lys. quid iam. C.quia, sī faciās rēctē aut commode,
mē sinās curare ancillās, quae mea est curatiō.
[LUSIDAMUS] quī, malum, hominī scutigerulō dare lubet. Cleost.quia enim fīliō
nōs oportet opitularī unicō. Lys. at quamquam unicust,
nihilō magis ille unicust mihi fīlius quam ego illī pater:
illum mī aequiust quam mē illī quae uolō concedere.
[CLEOSTRATA] Tū ecastor tibi, homō, malam rem quaeris. Lys. Subolet, sentiō.
egone. [CLEOSTRATA] Tū. nam quid friguttis. quid istuc tam cupide cupis.
[LUSIDAMUS] ut enim frūgī seruō detur potius quam seruō improbō.
[CLEOSTRATA] quid sī ego impetrō atque exorō ā uilicō, causa mea
ut eam illī permittat. Lys. quid sī ego autem ab armigerō impetrō,
<ut> eam illī permittat. atque hoc crēdō impetrassere.
[CLEOSTRATA] Conuenit. uin tuīs Chalinum hūc euocem uerbīs forās.
tū eum oratō, ego autem orabō uilicum. Lys. Sane uolō.
[CLEOSTRATA] iam hic erit. nunc experiemur, nostrum uter sit blandior.
[LUSIDAMUS] herculēs dique istam perdant, quod nunc liceat dīcere.
ego discrucior miser amōre, illa autem quasī ob industriam
mī aduorsatur. subolet hoc iam uxōrī quod ego machinor:
propter eam rem magis armigerō dat operam dē industria.

II.IV
quī illum dī omnēs deaeque perdant. Chalinus Te uxor aiebat tua
mē uocāre. Lys. ego enim uocarī iussī. Chal. Eloquere quid uelis.
[LUSIDAMUS] prīmum ego tē porrectiore fronte uolō mēcum loquī.
stultitia est eī tē esse tristem, cuius potestās plūs potest.
probum tē et frūgī hominem iam prīdem esse arbitror. Chal. Intellegō.
quīn, sī ita arbitrare, emittis mē manū. Lys.quīn id uolō.
sed nihil est, mē cupere factum, nisī tū factīs adiuuās.
Chal. quid uelis modō id uelim mē scīre. Lys. auscultā, ego ēloquar.
Casinam ego uxōrem promisī uilicō nostrō dare.
Chal. at tua uxor filiusque promiserunt mihi. Lys. Sciō.
sed utrum nunc tū caelibem tē esse mauis liberum
an maritum seruom aetātem degere et gnatōs tuōs.
optiō haec tua est: utram hārum uīs condicionem accipe.
Chal. Liber sī sim, meō periclō uiuam. nunc uīuō tuō.
dē Casina certum est concedere hominī natō neminī.
[LUSIDAMUS] intrō abī atque āctūtum uxōrem hūc euoca ante aedīs citō,
et sitellam hūc tēcum effertō cum aqua, et sortis. Chal. Satis placet.
[LUSIDAMUS] ego pol istam iam aliquouorsum tragulam deciderō.
nam sī sīc nihil impetrare poterō, saltem sortiar.
ibī ego tē et suffragatorēs tuōs ulcīscar. Chal. Attamen
mī obtinget sors. Lys. ut quidem pol pereās cruciatū malō.
Chal. #M# illa nubet, machinare quid lubet quō uīs modō.
[LUSIDAMUS] abin hinc ab oculīs. Chal. Inuitus mē uidēs, uiuam tamen.
[LUSIDAMUS] sumne ego miser homō. satin omnēs <rēs> sunt aduorsae mihi.
iam metuō, nē Olympionem mea uxor exorauerit
nē Casinam ducat: sī id factum est, ecce mē nūllum senem.
sī nōn impetrauit, etiam specula in sortist mihi.
sī sors autem decolassit, gladium faciam culcitam
eumque incumbam. sed progredītur optumē eccum Olympiō.

II.u
Olympiō Vna edepol opera in furnum calidum conditō
atque ibī torretō mē prō pane rubidō,
era, quā istuc opera ā mē impetrēs quod postulās.
[LUSIDAMUS] saluōs sum, salua spēs est, ut uerba audiō.
[OLUMPIO] quid tū mē tua, era, libertate territās.
quī sī tū nolis filiusque etiam tuōs,
uōbīs inuitis atque amborum ingratiis
una libella liber possum fierī.
[LUSIDAMUS] quid istuc est. quīcum litigas, Olympiō.
[OLUMPIO] cum eadem quā tū semper. Lys. Cum uxōre mea.
[OLUMPIO] Quam tū mī uxōrem. quasī uenator tū quidem es.
diēs atque noctēs cum cane aetātem exigis.
[LUSIDAMUS] quid agit, quid loquitur tēcum. Ol. Orat, obsecrat,
nē Casinam uxōrem dūcam. Lys. quid tū posteā.
[OLUMPIO] negauī enim ipsī mē concessurum Iouī,
sī is mēcum oraret. Lys. dī tē seruassint mihi.
[OLUMPIO] nunc in fermentō totast, ita turget mihi.
[LUSIDAMUS] ego edepol illam mediam diruptam uelim.
[OLUMPIO] crēdō edepol esse, siquidem tū frūgī bonae es.
uērum edepol tua mihi odiosa est amatiō:
inimica est tua uxor mihi, inimicus fīlius,
inimicī familiarēs. Lys. quid id refert tua.
unus tibi hic dum propitius sit Iuppiter,
tū istōs minutōs caue deōs floccī feceris.
[OLUMPIO] nūgae sunt istae magnae. quasī tū nescias,
repente ut emoriantur humanī Iouēs.
respondē: sī tū Iuppiter sīs mortuōs,
cum ad deōs minoris redierit rēgnum tuom,
quis mihi subueniet tergō aut capitī aut cruribus.
[LUSIDAMUS] opinione melius rēs tibi habeat tua,
sī hoc impetramus, ut ego cum Casina cubem.
[OLUMPIO] nōn hercle opinor posse, ita uxor acriter
tua īnstat, nē mihi detur. Lys. at ego sīc agam:
coniciam sortis in sitellam et sortiar
tibi et Chalinō. ita rem natam intellegō:
necessum est uorsis gladiis depugnarier.
[OLUMPIO] quid sī sors aliter quam uolēs euenerit.
[LUSIDAMUS] bene dice. dīs sum fretus, deōs sperabimus.
[OLUMPIO] nōn ego istud uerbum empsim tittibiliciō.
nam omnēs mortālēs dīs sunt fretī, sed tamen
uīdī ego dīs fretōs saepe multōs decipī.
[LUSIDAMUS] st, tacē parumper. Ol. quid uīs. Lys. Eccum exit foras
Chalinus intus cum sitella et sortibus.
nunc nōs conlatis signis depugnabimus.

II.ui
Cleostrata Face, Chaline, certiorem mē, quid meus uir mē uelit.
Chalinus ille edepol uidere ardentem tē extrā portam mortuam.
[CLEOSTRATA] Credō ecastor uelle. Chal. at pol ego hau crēdō, sed certō sciō.
[LUSIDAMUS] plūs artificum est mihi quam rebar: hariolum hunc habeō domī.
quid sī propius attollamus signa eamusque obuiam.
sequere. quid uōs agitis. Chal. Adsunt quae imperauistī omnia:
uxor, sortēs, situla atque egomet. Ol. Te unō adest plūs quam ego uolō.
Chal. Tibī quidem edepol ita uidētur. stimulus ego nunc sum tibi,
fodicō corculum. adsudascis iam ex metu, mastigia.
L. tacē, Chaline. Ch. Comprime istum. Ol. Immō istunc, quī didicit dare.
[LUSIDAMUS] adpone hic sitellam, sortis cedo mihi. animum aduortite.
atque ego cēnsuī aps tē posse hoc mē impetrare, uxor mea,
Casina ut uxor mihi daretur. et nunc etiam cēnseō.
[CLEOSTRATA] Tibī daretur illa. Lys. Mihī enim ah, nōn id uoluī dīcere:
dum mihi uoluī, huic dīxī, atque adeō mihi dum cupio perperam
iam dūdum hercle fābulor. [CLEOSTRATA] Pol tū quidem, atque etiam facis.
[LUSIDAMUS] huic immō hercle mihi uah, tandem rediī uix ueram in uiam.
[CLEOSTRATA] Per pol saepe peccās. Lys. Ita fit, ubī quid tantō opere expetās.
sed tē uterque tuō prō iūre, ego atque hic, oramus. [CLEOSTRATA] quid est.
[LUSIDAMUS] dicam enim, mea mulsa: dē istāc Casina huic nostrō uilicō
grātiam faciās. [CLEOSTRATA] at pol ego neque faciō neque cēnseō.
[LUSIDAMUS] tum igitur ego sortis utrimque * iam. Cleost.quis uotat.
[LUSIDAMUS] optimum atque aequissimum istud esse iūre iudicō.
postrēmō, <sī> illuc quod uolumus eueniet, gaudebimus.
sin secus, patiemur animis aequis. tene sortem tibi.
uide quid scrīptum est. O. Vnum. Ch. Iniquom est, quia istī prius quam mihi dedit.
[LUSIDAMUS] accipe hanc sīs. Chal. cedo. mane, ūnum uenit in mentem modō:
uide nē quae illic īnsit alia sortis sub aqua. Lys. Verberō,
mēn tē cēnsēs esse. [CLEOSTRATA] Nūlla est. habe quietum animum modō.
Chal. Quod bonum atque fortunatum sit mihi Ol. Magnum malum
tibi quidem edepol crēdō eueniet. nouī pietatem tuam.
sed mane dum: num ista aut populna sors aut abiegnast tua.
Chal. quid tū id curās. Ol.quia enim metuō, nē in aqua summa natet.
[LUSIDAMUS] †Auge caue. conicite sortēs nunciam ambō hūc. eccere.
uxor, aequa. Ol. Nolī uxōrī crēdere. Lys. Habe animum bonum.
[OLUMPIO] crēdō hercle, hodiē deuotabit sortis sī attigerit. Lys. tacē.
[OLUMPIO] taceō. deōs quaeso Chal. ut quidem tū hodiē canem et furcam ferās.
[OLUMPIO] mihi ut sortitō eueniat Chal. ut quidem hercle pedibus pendeās.
[OLUMPIO] at tū ut oculōs emungare ex capite per nasum tuōs.
Chal. quid timēs. parātum oportet esse iam laqueum tibi.
[OLUMPIO] periistī. L. Animum aduortite ambō. O. Taceō. L. Nunc tū, Cleostrata,
nē ā mē memorēs malitiose dē hāc rē factum aut suspicēs,
tibi permittō: tūte sortī. Ol. Perdis mē. Chal. Lucrum facit.
[CLEOSTRATA] Bene facis. Chal. Deōs quaeso ut tua sors ex sitella effugerit.
[OLUMPIO] ain tū. quia tūte es fugitiuōs, omnēs tē imitarī cupis.
utinam tua quidem, sicut <factum esse> Herculeis praedicant
quondam prognatis, in sortiendō sors deliquerit.
Chal. Tū ut liquescās ipse, āctūtum uirgis calefactabere.
[LUSIDAMUS] hoc age sīs, Olympiō. Ol. #S# hic litteratus mē sinat.
[LUSIDAMUS] Quod bonum atque fortunatum mihi sit. Ol. Ita uērō, et mihi.
Chal. nōn. Ol. Immō hercle. Chal. Immō mihi hercle. [CLEOSTRATA] Hic uincet, tū uiuēs miser.
[LUSIDAMUS] percide ōs tū illī † hodiē. age, ecquid fit. nē obiexis manum.
[OLUMPIO] compressan palma an porrecta feriō. Lys. Age ut uīs. Ol. Em tibi.
[CLEOSTRATA] quid tibi istunc tactiō est. Ol.quia Iuppiter iussit meus.
[CLEOSTRATA] Ferī malam, ut ille, rūrsum. Ol. Periī, pugnīs caedor, Iuppiter.
[LUSIDAMUS] quid tibi tactiō hunc fuit. Chal.quia iussit haec Iunō mea.
[LUSIDAMUS] patiundum est, siquidem mē uīuō mea uxor imperium exhibet.
[CLEOSTRATA] Tam huic loquī licere oportet quam istī. Ol. Cur mēn mihi
uituperat. Lys. Malō, Chaline, tibi cauendum cēnseō.
Chal. Temperī, postquam oppugnatum est ōs. Lys. Age, uxor, nunciam
sortī. uōs aduortite animum. prae metū ubī sim nesciō.
periī, cor lienosum, opinor, habeō, iam dūdum salit,
dē labōre pectus tundit. [CLEOSTRATA] Teneō sortem. Lys. Ecfer forās.
Ch. Iamne mortuoss. Ol. Ostende. mea <haec> est. Ch. Mala crux east quidem.
[CLEOSTRATA] Victus es, Chaline. Lys. Cum nōs dī iuuere, Olympiō,
gaudeō. Ol. Pietate factum est mea atque maiorum meum.
Ly. Intrō abī, uxor, atque adorna nuptiās. [CLEOSTRATA] Faciam ut iubēs.
[LUSIDAMUS] scīn tū rūs hinc esse ad uillam longē quō ducat. [CLEOSTRATA] Sciō.
L. Intrō abī et, quamquam hoc tibi aegre est, tamen fac accurēs. CL. Licet.
[LUSIDAMUS] eamus nōs quoque intrō, hortemur ut properent. O. Numquid moror.
[LUSIDAMUS] nam praesente hoc plūra uerba <fieri> nōn desiderō.

[Chalinus] #S# nunc mē suspendam, meam operam luserim
et praeter operam restim sumptī fecerim
et meīs inimicis uoluptātem creauerim.
quid opus est, quī sīc mortuōs. equidem tamen
sortī sum uictus, Casina nubet uilicō.
atque id nōn tam aegrest iam, uicisse uilicum,
quam id expetiuisse opere tam magnō senem,
nē ea mihi daretur atque ut illī nuberet.
ut ille trepidabat, ut festinabat miser.
ut sussultabat, postquam uīcit uilicus.
attat, concedam hūc, audiō aperirī foris,
meī beneuolentēs atque amīcī prodeunt.
hinc ex īnsidiis hīsce ego īnsidiās dabō.

II.uiii
Olympiō Sine modō rūs ueniat: ego remittam ad tē uirum
cum furca in urbem tamquam carbonarium.
Lysidamus Ita fierī oportet. Ol. Factum et curatum dabō.
[LUSIDAMUS] Voluī Chalinum, sī domī esset, mittere
tēcum obsonatum, ut etiam in maerore īnsuper
inimicō nostrō miseriam hanc adiungerem.
Chal. Recessim cedam ad parietem, imitabor nepam.
captandust hōrum clanculum sermō mihi.
nam illōrum mē alter cruciat, alter macerat.
at candidatus cedit hic mastigia,
stimulorum loculī. protollō mortem mihi.
certum est, hunc Acheruntem praemittam prius.
[OLUMPIO] ut tibi ego inuentus sum obsequēns. quod maxime
cupiebas, eius cōpiam fēcī tibi.
erit hodiē tēcum quod amās clam uxōrem. Lys. tacē.
ita mē dī bene ament, ut ego uix reprimō labra
ob istanc rem quīn tē deosculer, uoluptās mea.
Chal. quid, deosculere. quae rēs. quae uoluptās tua.
ecfodere hercle hic uolt, crēdō, uesicam uilicō.†
[OLUMPIO] ecquid amās nunc mē. Lys. Immō edepol mē quam tē minus.
licetne amplectī tē. Chal. quid, amplectī. Ol. Licet.
[LUSIDAMUS] ut, quia tē tangō, mel mihi uideor lingere.
[OLUMPIO] Vltrō tē, amātor, apage tē ā dorsō meō.
Chal. Illuc est, illuc, quod hic hunc fēcit uilicum:
eidem mē prīdem, cum eī aduorsum ueneram,
facere atriēnsem uoluerat sub ianua.
[OLUMPIO] ut tibi morigerus hodiē, ut uoluptatī fuī.
[LUSIDAMUS] ut tibi, dum uiuam, bene uelim plūs quam mihi.
Chal. hodiē hercle, opinor, hī conturbabunt pedēs.
solet hic barbatōs sānē sectarī senex.
[LUSIDAMUS] ut ego hodiē Casinam deosculabor, ut mihi
bona multa faciam <clam> meam uxōrem. Chal. Attatae,
nunc pol ego dēmum in rectam rediī semitam.
hic ipsus Casinam deperit. habeō uirōs.
[LUSIDAMUS] iam hercle amplexarī, iam oscularī gestiō.
[OLUMPIO] sine prius deducī. quid, malum, properās. Lys. Amō.
[OLUMPIO] at nōn opinor fierī hoc posse hodiē. Lys. Potest,
siquidem crās cēnsēs tē posse emittī manū.
Chal. Enim uērō hūc aurēs magis sunt adhibendae mihi:
iam ego unō in saltū lepide aprōs capiam duōs.
[LUSIDAMUS] apud hunc sodalem meum atque uicinum mihi
locus est paratus: eī ego amōrem omnem meum
concreduī. is mihi sē locum dīxit dare.
[OLUMPIO] quid eius uxor. ubī erit. Lys. Lepide repperī.
mea uxor uocabit hūc eam ad sē in nuptias,
ut hic sit sēcum, sē adiuuet, sēcum cubet.
ego iussī, et dīxit sē facturam uxor mea.
illa hic cubabit, uir aberit faxō domō.
tū rūs uxōrem ducēs. id rūs hic erit
tantisper dum ego cum Casina faciam nuptiās.
hinc tū ante lūcem rūs crās ducēs posteā.
satin docte. Ol. Astute. Chal. Age modō, fabricaminī,
malō hercle uestrō tam uorsutī uiuitis.
[LUSIDAMUS] scīn quid nunc faciās. Ol. Loquere. Lys. Tene marsuppium,
abī atque obsona, propera, sed lepide uolō,
molliculās escas, ut ipsa mollicula est. Ol. Licet.
[LUSIDAMUS] emitō sepiolas, lepadas, lolligunculas,
hordeiās. Chal. Immō triticeias, sī sapis.
[LUSIDAMUS] soleās. Chal.quī quaesō potius quam sculponeas,
quibus battuatur tibi ōs, senex nequissime.
[OLUMPIO] uīn lingulacās. Lys. quid opust, quandō uxor domī est.
ea lingulaca est nōbīs, nam numquam tacet.
[OLUMPIO] in rē praesentī ex cōpia piscaria
cōnsulere quid emam poterō. Lys. Aequom ōrās, abī.
argentō parcī nōlō, obsonatō ampliter.
nam mihi uicinō hoc etiam conuentō est opus,
ut quod mandauī cūret. Ol. Iamne abeō. Lys. Volō.
Chal. Tribus nōn conducī possum libertatibus,
quīn ego illis hodiē comparem magnum malum
quinque hanc omnem rem meae erae iam faciam palam.
manifestō teneō in noxia inimicōs meōs.
sed sī nunc facere uolt era officium suom,
nostra omnis lis est. pulcrē praeuortar uirōs.
nostrō omine it diēs. iam uictī uīcimus.
ibō intrō, ut id quod alius condiuit cocus,
ego nunc uicissim ut aliō pactō condiam,
quō id quoi parātum est ut parātum nē siet
sitque eī parātum quod parātum nōn erat.

III.I
Lysidamus Nunc amīcī anne inimicī sīs imagō, Alcesime,
mihi sciam, nunc specimen specitur, nunc certamen cernitur.
cur amem mē castigare, id ponitō ad compendium,
 ¤ canō capite ¤ ¤ aetāte aliena ¤ eō additō ad compendium,
 ¤ cuī sit uxor ¤ id quoque illuc ponitō ad compendium.
Alcesimus Miseriorem ego ex amōre quam tē uīdī nēminem.
[LUSIDAMUS] fac uacent aedēs. Alc.quīn edepol seruōs, ancillās domō
certum est omnis mittere ad tē. Lys. Oh, nimium scite scitus es.
sed facitō dum merula † peruorsus quōs cantat colās.
cum cibō suō quīque facitō ut ueniant, quasī eant Sutrium.
[ALCUMĒNA] meminerō. Lys. Em, nunc enim tē dēmum nūllum scitum scitiust.
cūrā, ego ad forum modō ibō: iam hic erō. [ALCUMĒNA] Bene ambulā.
[LUSIDAMUS] fac habeant linguam tuae aedēs. A. quid ita. L. Cum ueniam, uocent.
[ALCUMĒNA] attatae, caedundus tū homō es. nimiās deliciās facis.
[LUSIDAMUS] quid mē amāre refert, nisī sim doctus <ac> dicaculus.
sed tū caue in quaesitione mihi sīs. Alc. Vsque aderō domī.

III.II
Cleostrata Hoc erat ecastor quod mē uir tantō opere orabat meus,
ut properarem arcessere hanc <hūc> ad mē uicinam meam,
liberae aedēs ut sibī essent, Casinam quō deducerent.
nunc adeō nequaquam arcessam, <nē illis> ignauissumis
liberī locī potestās sit, uetulis ueruecibus.
sed eccum egreditur, senatī columen, praesidium poplī,
meus uicinus, meō uirō quī liberum praehibet locum.
nōn ecastor uilis emptū est, modīō quī uenit salis.
Alcesimus Miror hūc iam nōn arcessī in proxumum uxōrem meam,
quae iam dūdum, sī arcessatur, ornata exspectat domī.
sed eccam, opinō arcessit. saluē, Cleostrata. [CLEOSTRATA] Et tū, Alcesime.
ubī tua uxor. [ALCUMĒNA] Intus illa tē, sī sē arcessas, manet.
nam tuōs uir mē ōrāuit, ut eam istuc ad tē adiutum mitterem.
uin uocem. [CLEOSTRATA] Sine eam * nōlō sī occupata est. [ALCUMĒNA] Otium est.
[CLEOSTRATA] Nil moror, molesta eī esse nōlō. post conuenerō.
[ALCUMĒNA] nōn ornatis istic apud uōs nuptiās. [CLEOSTRATA] Ornō et parō.
[ALCUMĒNA] nōn ergō opus est adiutrice. [CLEOSTRATA] Satis domist. ubī nuptiae
fuerint, tum istam conuenibō. nunc ualē, atque istanc iube.
[ALCUMĒNA] quid ego nunc faciam. flagitium maxumum fēcī miser,
propter operam illius hirquī improbī, edentulī,
quī hoc mihi contraxit. operam uxoris polliceor foras,
quasī catillatum. flagitium hominis, quī dīxit mihi
suam uxōrem hanc arcessituram esse. ea sē eam negat morarier.
atque edepol mīrum nī subolet iam hoc huic uicinae meae.
uērum autem altrouorsum quom eam mēcum ratiōnem putō,
sī quid eius esset, esset mēcum postulatiō.
ibō intrō, ut subducam nauim rusum in puluinaria.
[CLEOSTRATA] iam hic est lepide ludificatus. miserī ut festinant senēs.
nunc ego illum nihilī decrepitum meum uirum ueniat uelim,
ut eum ludificem uicissim, postquam hunc delusī alterum.
nam ego aliquid contrahere cupiō litigī inter eōs duōs.
sed eccum incēdit. at, quom aspiciās tristem, frūgī cēnseās.

III.III
Lysidamus Stultitia magna est, mea quidem sententia,
hominem amatorem ūllum ad forum procedere,
in eum diem quoi quod amet in mundō siet.
sicut ego fēcī stultus: contriuī diem,
dum astō aduocatus cuidam cognatō meō.
quem hercle ego litem adeō perdidisse gaudeō,
nē mē nēquīquam sibī hodiē aduocauerit.
nam meō quidem animō quī aduocatōs aduocet
rogitare oportet prius et <per>contarier,
adsitne eī animus necne adsit, quem aduocet:
sī neget adesse, exanimatum amittat domum.
sed uxōrem ante aedīs eccam. eī miserō mihi,
metuō nē nōn sit surda atque haec audiuerit.
[CLEOSTRATA] Audiuī ecastor cum malō magnō tuō.
[LUSIDAMUS] accedam propius. quid agis, mea festiuitās.
[CLEOSTRATA] Te ecastor praestolabar. Lys. Iamne ornata rēs.
iamne hanc traduxtī hūc ad nōs uicinam tuam,
quae tē adiutaret. [CLEOSTRATA] Arcessiuī, ut iusserās.
uērum hic sodalis tuōs, amīcus optumus,
nesciō quid sē sufflauit uxōrī suae:
negauit posse, quoniam arcessō, mittere.
[LUSIDAMUS] Vitium tibi istuc maxumum est, blanda es parum.
[CLEOSTRATA] nōn matronarum officiumst, sed meretricium,
uiris alienis, mī uir, subblandirier.
ī tū atque arcesse illam: ego intus quod factost opus
uolō accurare, mī uir. Lys. Propera ergō. [CLEOSTRATA] Licet.
iam pol ego huic aliquem in pectus iniciam metum.
miserrumum hodiē ego hunc habēbō amasium.

[ALCESIMUS] Visō hūc, amātor sī ā forō rediit domum,
quī mē atque uxōrem ludificatust, larua.
sed eccum ante aedīs. ad tē hercle ibam commodum.
[LUSIDAMUS] et hercle ego ad tē. quid ais, uir minimī pretī.
quid tibi mandauī. quid tēcum orauī. [ALCESIMUS] quid est.
[LUSIDAMUS] ut bene uociuās aedīs fēcistī mihi,
ut traduxistī hūc ad nōs uxōrem tuam.
satin propter tē pereō ego atque occasiō.
[ALCESIMUS] quīn tū suspendis tē. nempe tūte dixeras,
tuam arcessituram esse uxōrem uxōrem meam.
[LUSIDAMUS] ergō arcessiuisse ait sēsē, et dīxisse tē
eam nōn missurum. Alc.quīn eapse ultrō mihi
negauit eius operam sē morarier.
[LUSIDAMUS] quīn eapse mē adlegauit, quī istam arcesserem.
[ALCESIMUS] quīn nihilī faciō. Lys.quīn mē perdis. Alc.quīn benest,
quīn etiam diū morabor, quīn cupiō tibi 
[LUSIDAMUS] quin Alc. Aliquid aegre facere. Lys.quīn faciam lubēns.
numquam tibi hodiē ¤ quīn ¤ erit plūs quam mihi.
[ALCESIMUS] quīn hercle dī tē perdant postrēmō quidem.
[LUSIDAMUS] quid nunc. missurusne es ad mē uxōrem tuam.
[ALCESIMUS] ducas, easque in maxumam malam crucem
cum hāc cum istāc, cumque amica etiam tua.
abī et aliud cūrā, ego iam per hortum iusserō
meam istuc trānsire uxōrem ad uxōrem tuam.
[LUSIDAMUS] nunc tū mī amīcus es in germanum modum.
quā ego hunc amōrem mī esse auī dicam datum
aut quid ego umquam erga Venerem inique fecerim,
cuī sīc tot amantī mī obuiam ēueniant morae.
attat,
quid illuc clamoris, opsecrō, in nostrast domō.

III.u
Pardalisca Nūlla sum, nūlla sum, tota, tota occidī,
cor metū mortuomst, membra miserae tremunt,
nesciō unde auxilī, praesidī, perfugi
mī aut opis cōpiam comparem aut expetam:
tanta factū modō mīra miris modīs
intus uīdī, nouam atque integram audaciam.
caue tibi, Cleostrata, apscede ab ista, opsecrō,
nē quid in tē malī faxit ira percita.
eripite istī gladium, quae suist impōs animī.
[LUSIDAMUS] nam quid est quod haec hūc timida atque exanimata exsiluit forās.
Pardalisca. Par. Periī, unde meae usurpant aurēs sonitum.
[LUSIDAMUS] Respice modō ad mē. Par. O ere mi Lys. quid tibi est. quid timida es. Par. Periī.
[LUSIDAMUS] quid, periistī. Par. Periī, et tū periistī. L. A, periī. quid ita.
#PAR# uae tibi. L. Immō, uae tibi sit. P. nē cadam, amābō, tene mē.
[LUSIDAMUS] quidquid est, ēloquere mihi citō. Par. Contine pectus,
face uentum, amābō, palliō. Lys. Timeō hoc negōtī quid siet,
nisī haec meraclō sē uspiam percussit flore Liberī.
#PAR# Óptine auris, amābō. Lys. I in malam ā mē crucem,
pectus, auris, caput tēque dī perduint,
nam nisī ex tē sciō, quidquid hoc est, citō, hoc
iam tibi istuc cerebrum dispercutiam, excetra tū,
ludibriō pessuma adhūc quae mē habuistī.
#PAR# ere mi Lys. quid uīs mea mē ancilla. Par. Nimium saeuis. Lys. Numerō dīcis.
sed hoc quidquid est ēloquere, in pauca cōnfer:
quid intus tumultī fuit. Par. Scibis, audī.
malum pessumumque hic modō intus apud nos
tua ancilla hoc pactō exordirī coepit,
quod haud Atticam condecet disciplinam.
[LUSIDAMUS] quid est id. Par. Timor praepedit dicta linguae.
[LUSIDAMUS] possum scīre ego istuc ex tē quid negotist. Par. Dicam.
tua ancilla, quam tū tuō uilicō uīs
dare uxōrem, ea intus Lys. quid intus. quid est.
#PAR# imitatur malarum malam disciplinam,
uirō quae suō interminetur: uitam 
[LUSIDAMUS] quid ergō. Par. Ah L. quid est. P. Interemere ait uelle uītam,
gladium Lys. Hem. Par. Gladium Lys. quid eum gladium.
#PAR# habet. Lys. Eī miserō mihi, cur eum habet.
#PAR# īnsectatur omnis domī per aedīs,
nec quemquam prope ad sē sinit adire:
ita omnēs sub arcis, sub lectis latentes
metū mussitant. Lys. Occidī atque interiī.
quid illī obiectumst malī tam repente.
#PAR# īnsanit. Lys. Scelestissimum mē esse crēdō.
#PAR# immō sī sciās dicta quae dīxit hodie 
[LUSIDAMUS] istuc expetō scīre. quid dīxit. Par. Audī.
per omnis deōs et deās deierauit,
occisurum eum hāc nocte quīcum cubaret.
[LUSIDAMUS] mēn occidet. Par. an quippiam ad tē attinet. Lys. Vah.
#PAR# quid cum ea negōtī tibist. L. Peccaui:
illuc dīcere, uilicum, uolebam.
#PAR# sciēns dē uia in semitam degredere.
[LUSIDAMUS] numquid mihi minatur. Par. Tibī īnfesta solist
plūs quam cuiquam. L. Quam ob rem. P.quia sē dēs uxōrem Olýmpionī,
neque sē tuam nec sē suam neque uirī uītam sinere in
crastinum protolli: id hūc missa sum tibi ut dicerem,
ab ea utī caueās tibi. Lys. Periī hercle ego miser. Par. Dignus <es>.
[LUSIDAMUS] neque est neque fuit mē senex quisquam amātor
adaeque miser. Par. Ludō ego hunc facete.
nam quae facta dīxī omnia huic falsa dīxī:
era atque haec dolum ex proxumō hunc protulerunt,
ego hunc missa sum ludere. Lys. Heus Pardalisca.
#PAR# quid est. Lys. Est P. quid. L. est quod uolō exquirere ex tē.
#PAR# moram offers mihi. Lys. at tū mihi offers maerorem.
sed etiamne habet nunc Casina gladium.
#PAR# habet, sed duōs. Lys. quid, duōs. Par. Alterō tē
occisurum ait, alterō uilicum hodiē.
[LUSIDAMUS] occisissimus sum omnium quī uiuont.
loricam induam mī optumum esse opinor.
quid uxor mea. nōn adiit atque ademit.
#PAR# nēmō audet prope accedere. Lys. exoret. Par. Órat:
negat ponere aliō modō ullō profectō,
nisī sē sciat uilicō nōn datum irī.
[LUSIDAMUS] atque ingratiis, quia nōn uolt, nubet hodiē.
nam quor nōn ego id perpetrem quod coepī,
ut nubat mihi. illud quidem uolebam,
nostrō uilicō. Par. Saepicule peccās.
[LUSIDAMUS] timor praepedit uerba. uērum, obsecrō tē,
dīc mēd uxōrem orare ut exoret illam,
gladium ut ponat et redīre mē intrō ut liceat. Par. Nuntiabō.
L. et tū oratō. P. Et ego orabō. L. at blande oratō, ut solēs. sed audīn.
sī effexis hoc, soleās tibi dabō, et anulum in digitum aureum et bona pluruma.
#PAR# operam dabō. Lys. Face ut impetrēs.
#PAR# eō nunciam, nisī quippiam
remorare mē. Lys. Abī et cūrā.
redit eccum tandem opsonatū meus adiutor, pompam dūcit.

III.ui
Olympiō uidē, fur, sentis sub signis ducās. Citrioquī uērō hī sunt sentis.
[OLUMPIO] quia quod tetigere, īlicō rapiunt, sī eās ereptum, īlicō scindunt:
ita quoquō adueniunt, ubiubī sunt, duplicī damnō dominōs multant.
Cit. Heia. Ol. attat. cessō magnufice patricieque amicirier atque ita erō meō īre aduorsum.
[LUSIDAMUS] bone uir, saluē. Ol. Fateor. Lys. quid fit. Ol. Tū amās. ego esuriō et sitiō.
[LUSIDAMUS] lepide excuratus incessīstī. Ol. Aha, hodiē * *
[LUSIDAMUS] mane uērō, quamquam fastidis. Ol. Fū fu, fetet tuōs mihi sermō.
[LUSIDAMUS] Quae rēs. Ol. haec rēs. etiamne adstās. enim uērō πράγματά μοι παρέχεις.
[LUSIDAMUS] dabō tibi μέγα κακόν,
ut ego opinor, nisī resistis. Ol. Ὦ Ζεῦ,
potin ā mē abeas, nisī mē uīs uomere hodiē.
[LUSIDAMUS] mane. Ol. quid est. quis hic est homō.
[LUSIDAMUS] erus sum. Ol.quis erus. Lys. Cuius tū seruōss. Ol. Seruōs ego. Lys. Atque meus.
[OLUMPIO] nōn sum ego liber.
mementō, mementō. Lys. Mane atque asta. Ol. Omitte.
[LUSIDAMUS] seruōs sum tuōs. Ol. Optumest. Lys. Opsecrō tē,
Olýmpisce mī, mī pater, mī patrone. Ol. Em,
sapis sānē. Lys. Tuōs sum equidem.
[OLUMPIO] quid mī opust seruō tam nequam.
[LUSIDAMUS] quid nunc. quam mox recreās mē.
[OLUMPIO] cena modō sī sit cocta.
L. Hisce ergō abeant. O. Propere citō intrō ite et citō deproperate.
ego iam intus erō, facite cēnam mihi ut ebria sit.
sed lepide nitideque uolō, nil moror barbaricō bliteō.
stasne etiam. ī sīs, ego hic habeō. numquid est cēterum quod morae sit.
[LUSIDAMUS] Gladium Casinam intus habēre ait, quī mē atque tē interimat.
[OLUMPIO] sciō. sīc sine habēre.
nūgās agunt: noui
ego illās malās mercēs.
quīn tū ī modō mēcum
domum. Lys. at pol malum metuō.
ī tū modō, perspicitō prius quid intus agatur.
[OLUMPIO] tam mihi mea uita
quam tua tibi carast.
uērum ī modō. Lys. #S# tū iubēs, em ibitur tēcum.

IV.I
Pardalisca Nec pol ego Nemeae crēdō neque ego Olympiae
neque usquam lūdōs tam festiuōs fieri
quam hic intus fiunt ludī ludificabiles
senī nostrō et nostrō Olympionī uilicō.
omnēs festinant intus totis aedibus,
senex in culina clamat, hortatur coquōs.
 ¤ quīn agitis hodiē. quīn datis, sī quid datis.
properate, cēnam iam esse coctam oportuit. ¤ 
uilicus is autem cum corona, candide
uestitus, lautus exornatusque ambulat.
illae autem armigerum in cubiculō exornant duae,
quem dent prō Casina nuptum nostrō uilicō.
sed nimium lepide dissimulant, quasī nil sciant
fore huius quod futurumst. digne autem coqui
nimis lepide eī reī dant operam, nē cenet senex,
aulās peruortunt, ignem restingunt aqua:
illārum oratū faciunt. illae autem senem
cupiunt extrudere incenatum ex aedibus,
ut ipsae solae uentrēs distendant suōs.
nouī ego illās ambestricēs. corbitam cibi
comesse possunt. sed aperītur ōstium.

[Lysidamus] #S# sapitis, uxor, uōs tamen cenabitis,
cena ubī erit cocta. ego rurī cenauerō.
nam nouom maritum et nouam nuptam uolō
rūs prosequī, nouī hominum mōrēs maleficōs,
nē quis eam abripiat. facite uostrō animō uolup.
sed properate istum atque istam āctūtum emittere,
tandem ut † ueniamus lucī. ego crās hic erō.
crās habuerō, uxor, ego tamen conuiuium.
#PAR# fit quod futūrum dīxī: incenatum senem
forās extrudunt mulierēs. Lys. quid tū hic agis.
#PAR# ego eō quō mē ipsa misit. Lys. Veron. Par. Seriō.
[LUSIDAMUS] quid hic speculare. Par. Nil equidem speculor. Lys. Abi:
tū hic cunctas, intus aliī festinant. Par. Eō.
[LUSIDAMUS] abī hinc sīs ergō, pessumarum pessuma.
iamne abiit illaec. dīcere hic quiduīs licet.
quī amat, tamen hercle, sī esurit, nūllum esurit.
sed eccum progredītur cum corona et lampade
meus socius, compar, commaritus uilicus.

[OLUMPIO] age tibicen, dum illam educunt hūc nouam nuptam foras,
suauī cantū concelebra omnem hanc plateam hymenaeō.
hymen hymenaee ō hymen.
[LUSIDAMUS] quid agis, mea salūs. [OLUMPIO] esuriō hercle, atque adeō hau salubriter.
[LUSIDAMUS] at ego amō. [OLUMPIO] at ego hercle nihilī faciō. tibi amor prō cibost,
mihi ieiunitate iam dūdum intestina murmurant.
[LUSIDAMUS] nam quid illaec nunc tam diū intus remorantur remeliginēs.
quasī ob industriam, quantō ego plūs properō, procedit minus.
[OLUMPIO] quid sī etiam suffundam hymenaeum, sī quī citius prodeant.
[LUSIDAMUS] cēnseō, et ego tē adiutabō in nuptiis communibus.
[LUSIDAMUS] [OLUMPIO] hymen hymenaee ō hymen.
[LUSIDAMUS] periī hercle ego miser, dirumpī hymenaeum cantandō licet:
illō morbō quō dirumpī cupiō, nōn est cōpia.
[OLUMPIO] edepol nē tū, sī equōs essēs, essēs indomabilis.
[LUSIDAMUS] quō argūmentō. [OLUMPIO] nimis tenax es. [LUSIDAMUS] num mē expertuss uspiam.
[OLUMPIO] dī melius faciant. sed crepuit ōstium, exitur forās.
[LUSIDAMUS] dī hercle mē cupiunt seruatum. iam oboluit Casinus procul.


[Pardalisca] Sēnsim supera tolle limen pedēs, mea noua nūpta.
sospēs iter incipe hoc, utī uirō tuō
semper sīs superstēs,
tuaque ut potior pollentia sit uincasque uirum uictrixque siēs,
tua uox superet tuomque imperium: uir tē uestiat, tū uirum despoliēs.
noctuque et diū ut uirō subdola sīs,
opsecrō, mementō.
[OLUMPIO] malō maxumō suō hercle īlicō, ubī tantillum peccassit.
[LUSIDAMUS] tacē. Ol. nōn taceō. L. Quae rēs. O. Mala malae male mōnstrat.
[LUSIDAMUS] faciēs tū hanc rem mī ex parata imparatam.
id quaerunt uolunt, haec ut īnfecta faciant.
#PAR# age Olýmpiō, quandō uīs, uxōrem
accipe hanc ab nōbīs.
[OLUMPIO] date ergō, daturae sī umquam estis hodiē.
[LUSIDAMUS] abite intrō. Par. Amabō, integrae atque imperitae huic
impercitō. Ol. Futurum est.
#PAR# Valete. Ol. Ite iam. Lys. Ite. Par. iam ualete.
[LUSIDAMUS] iamne abscessit uxor. Ol. Domist, nē time. Lys. Euax,
nunc pol dēmum ego sum liber.
meum corculum, melculum, uerculum. Ol. Heus tū,
malō, sī sapiēs, cauebis.
meast haec. Lys. Sciō, sed meus fructus est prior.
[OLUMPIO] tene hanc lampadem. Lys. Ímmō ego hanc tenebō.
Venus multipotēns, bona multa mihi
dedistī, huius cum cōpiam mihi dedistī. Ol. O
corpusculum malaculum,
mea uxorcula. quae rēs.
[LUSIDAMUS] quid est. Ol. Ínstitit plantam
quasī luca bōs. Lys. tacē sīs,
nebula haud est mollis aequē atque huius pectus est.
[OLUMPIO] edepol papillam bellulam eī miserō mihi.
[LUSIDAMUS] quid est. Ol. Pectus mī icit nōn cubitō, uērum ariete.
[LUSIDAMUS] quid tū ergō hanc, quaesō, tractās tam dura manū.
at mihi, quī belle hanc tractō, nōn bellum facit.
[OLUMPIO] Vah. Lys. quid negotist. Ol. Opsecrō, ut ualentulast,
paene exposiuit cubitō. Lys. Cubitum ergō īre uolt.
[OLUMPIO] quīn imus ergō. Lys. I, belle belliatula.

V.I
[Myrrhina] Acceptae bene et commode eximus intus
lūdōs uisere hūc in uiam nuptialis.
numquam ecastor ullō diē risī adaeque,
neque hoc quod relicuom est plūs risuram opinor.
Pardalisca Lubet Chalinum quid agat scīre, nouom nuptum cum nouō maritō.
Myrr. Nec fallāciam astutiorem ullus fēcit
poeta, atque ut haec est fabrē facta ab nōbīs.
Cleostrata Optunsō ore nunc peruelim progrediri
senem, quō senex nēquior nūllus uiuit.
nē illum quidem
nequiorem arbitror esse, quī locum
praebet illī * <tē> nunc praesidem
uolō hic, Pardalisca, esse, quī hinc exeat
eum ut ludibriō habeās.
#PAR# libēns fēcerō et solēns.
Myrr. * spectatō: hinc omnia, intus quid agant *
Pard. * pone mē, amābō. Myrr. Et ibī audacius licet
quae uelis libere proloquī. Pard. tacē,
uostra foris crepuit.

V.II
Olympiō Neque quō fugiam neque ubī lateam neque hoc dedecus quō modō celem
sciō, tantum erus atque ego flagitiō superauimus nuptiis nostrīs,
ita nunc pudeō atque ita nunc paueō atque ita inridiculō sumus ambō.
sed ego īnsipiēns noua nunc faciō: pudet quem prius nōn puditum umquamst.
operam date, dum mea facta iterō: est operae pretium auribus accipere,
ita ridicula auditu, iteratū ea sunt quae ego intus turbauī.
ubī intrō hanc nouam nuptam deduxī, recta uia in conclaue abduxī.
sed tenebrae ibī erant tamquam in puteō. dum senex abest ¤ decumbe ¤ inquam.
conlocō fulciō molliō blandior,
ut prior quam senex nup<tiās perpetrem>.
tardus esse īlicō coepī, quoniam *
respectō identidem, nē senex *
inlecebram stuprī prīncipiō eam sauium poscō,
reppulit mihi manum, neque enim dare sibī sauium mē siuit.
enim iam magis adproperō, magis iam libet in Casinam inruere *
cupiō illam operam senī surripere, forem obdō, nē senex mē opprimeret.
Myrr. agedum, tuadī hunc. Cleōs. Ópsecrō, ubī tua noua nuptast.
[OLUMPIO] periī hercle ego, manifesta rēs. Cleōs. Omnem ōrdine rem
faterī ergō aequom est. quid intus agitur. quid agit Casina.
satin morigera est. Ol. Pudet dīcere.
#CLEOS# memora ōrdine, ut occeperās.
[OLUMPIO] pudet hercle. Cleōs. Age audācter *
<post>quam decubuistī, inde uolō memorare quid est factum *
[OLUMPIO] * flagitium est. Cleōs. Cauebunt quī audierint. faciant *
[OLUMPIO] * hoc magnus est. Cleōs. Perdis. quīn tū pergis. Ol. V.I
* us suptus porrō *
#CLEOS# quid. Ol. Babae. Cleōs. quid. Ol. Papae.
#CLEOS# * est. Ol. Oh, erat maximum.
* <ferrum nē> haberet metui: id quaerere occepī *
dum gladium quaerō, * nē habeat, arripiō capulum.
sed cum cogitō, nōn habuit gladium, nam esset frigidus.
Cl. ēloquere. Ol. at pudet. Cl. Num radix fuit, Ol. nōn fuit. CL. Num cucumis.
[OLUMPIO] profectō hercle * nōn fuit quicquam holerum,
nisī, quidquid erat, calamitās profectō attigerat numquam.
ita, quidquid erat, grande erat.
Myrr. quid fit dēnique. edisserta. Ol. V.I appellō Casinam, †inquit
 ¤ amābō, mea uxorcula, cur uirum tuom sīc mē spernis.
nimis tū quidem hercle immeritō
meō mī haec facis, quia mihi tē expetiuī. ¤ 
illa haud uerbum facit et saepit ueste id quī estis <mulierēs>.
ubī illum saltum uideō opsaeptum, rogō ut alterō sinat īre.
uolō, ut obuertam, cubitis im *
ūllum muttit ē *
surgō, ut in eam in *
atque illam in *
Myrr. Perlepide nārrat *
[OLUMPIO] sauium *
ita quasī saetis labra mihi compungit barba,
continuō in genua ut astitī, pectus mihi pedibus percutit.
decidō dē lectō praecipēs. subsilit, optundit ōs mihi.
inde forās tacitus profugiēns exeō hoc ōrnātū quō uidēs,
ut senex hoc eōdem poculō, quō ego bibī, biberet. Cleōs. Óptume est.
sed ubī est palliolum tuom. Ol. Hic intus relīquī.
#CLEOS# quid nunc. satin lepide adita est uōbīs manus. Ol. Meritō.
sed concrepuerunt forēs. num illa mē nunc sequitur.

V.III

Lysidamus Maxumō ego ardeō flagitiō nec quid agam meīs rēbus sciō,
nec meam ut uxōrem aspiciam contrā oculīs, ita disperiī.
<om>nia palam sunt probra,
omnibus modīs occidī miser.
* ita manufestō faucibus teneor
* <nec> quibus modīs purgem sciō mē meae uxōrī.
* <at>que expalliatus sum miser,
* <cla>ndestinae nuptiae.
* cēnseō
* mihi optumum est.
* intrō ad uxōrem meam
sufferamque eī meum tergum ob iniuriam.
sed ecquis est quī homō mūnus uelit fungier
prō mē. quid nunc agam nesciō, nisī ut improbos
famulōs imiter ac domō fugiam.
nam salūs nūlla est scapulis, sī domum redeō.
* nūgās istic dīcere licet. uapulō hercle ego inuitus tamen
etsī malum meruī.
hāc dabō protinam <mē> et fugiam. Chal. Heus, sta īlicō, amātor.
[LUSIDAMUS] Óccidī, reuocor: quasī nōn audiam, abibō.

V.IV

Chal. Úbī tū es, quī colere mōrēs Massiliēnsēs postulās.
nunc tū sī uīs subigitare mē, probast occasiō.
redī sīs in cubiculum. periistī hercle. age, accēde hūc modō.
nunc ego tēcum aequom arbitrum extrā cōnsidium captauerō.
[LUSIDAMUS] periī, fustī defloccabit iam illic homō lumbōs meōs.
hāc iter faciundumst, nam illac lumbifragiumst obuiam.
#CLEOS# iubeō tē saluēre, amātor. Lys. Ecce autem uxor obuiamst:
[nunc ego inter sacrum saxumque sum nec quō fugiam sciō.]
hāc lupī, hāc canēs. lupina scaeua fustī rem gerit.
hercle opinor permutabō ego illuc nunc uerbum uetus:
hāc ibō, caninam scaeuam sperō meliorem fore.
Myrr. quid agis, dismarite. Cleōs. #M# uir, unde hoc ōrnātū aduenis.
quid fēcistī scipione aut quod habuistī pallium.
Myrr. In adulteriō, dum moechissat Casinam, crēdō perdidit.
[LUSIDAMUS] occidī. Ch. Etiamne imus cubitum. Casina sum. L. I in malam crucem.
Chal. nōn amās mē. Cleōs.quīn respondē, tuō quid factum est palliō.
[LUSIDAMUS] bacchae hercle, uxor Cleōs. Bacchae. Lys. Bacchae hercle, uxor Myrr. Nugatur sciēns,
nam ecastor nunc Bacchae nūllae ludunt. Lys. Oblitus fuī,
sed tamen Bacchae Cleōs. quid, Bacchae. Lys. Sin id fierī nōn potest 
#CLEOS# timēs ecastor. Lys. Egone. Cl. Mentire hercle. nam pallēs male.
ṇ .......... quid mē ụẹ .... ụṣ ..... am mē rog̣ạs.
* ṃạḷẹ ṛ * mihi
* g̣ṛatulor.
* q̣ụ * ṣẹṇex
ḥọ * ọṇ * ụ
* ụṇc̣ cạsiṇụst | – |
quị ḥịc̣ * lem frus ..... ṛạm .. ḍịs
(Ol.) quī etiam mē miserum famosum fēcit flagitiis suis.
[LUSIDAMUS] nōn tacēs. Ol. nōn herle uērō taceō. nam tū maxumō
mē opsecrauistī opere, Casinam ut poscerem uxōrem mihi
tuī amoris causa. Lys. ego istuc fēcī. Ol. Immō Hector Ilius
tē quidem oppresset. Lys. Fecī ego istaec dicta quae uōs dicitis.
#CLEOS# Rogitās etiam. Lys. #S# quidem hercle fēcī, fēcī nēquiter.
#CLEOS# Redī modō hūc intrō: monebō, sī quī meministī minus.
[LUSIDAMUS] hercle, opinor, potius uōbīs crēdam quod uōs dicitis.
sed, uxor, da uirō <tuo> hanc ueniam. Myrrhina, ora Cleostratam.
sī umquam posthāc aut amassō Casinam aut occepsō modō,
nē ut eam amassō, sī ego umquam adeō posthāc tāle admiserō
nūlla causast, quīn pendentem mē, uxor, uirgis uerberēs.
Myrr. Cēnseō ecastor ueniam hanc dandam. Cleōs. Faciam ut iubēs.
propter eam rem hanc tibi nunc ueniam minus grauate prosperō,
hanc ex longa longiōrem nē faciamus fabulam.
[LUSIDAMUS] nōn irata es. Cleōs. nōn sum irata. Lys. Tuaen fideī crēdō. CL. Meae.
[LUSIDAMUS] lepidiorem uxōrem nēmō quisquam quam ego habeō hanc habet.
#CLEOS# age tū, redde huic scipionem et pallium. Chal. Tene, sī lubet.
mihi quidem edepol īnsignite factast magna iniuria:
duōbus nupsī, neuter fēcit quod nouae nuptae solet.
Spectatorēs, quod futurumst intus, id memorabimus.
haec Casina huius reperietur filia esse ex proxumō
eaque nubet Euthynicō nostrō erilī fīliō.
nunc uōs aequomst manibus meritīs meritam mercedem dare:
quī faxit, clam uxōrem ducet semper scortum quod uolet.
uērum quī nōn manibus clārē, quantum poterit, plauserit,
eī prō scortō supponetur hircus unctus nautea.

CISTELLARIA

I.I

Selenium Cum ego antehāc tē amauī et mī amīcam esse creuī,
mea Gýmnasium, et mātrem tuam, tum id mihi hodiē
aperuistis, tū atque haec: soror sī mea essēs,
quī magis potueritis mihi honōrem īre habitum,
nesciō, nisī, ut meus est animus, fierī nōn posse arbitror.
ita omnibus relictis rēbus mihi frequentem operam dedistis.
eō ego uōs amō et eō ā mē magnam iniistis grātiam.
[GUMNASIUM] Pol istō quidem nōs pretiō facile est frequentare
tibi utilisque habēre:
ita in prandiō nōs lepide ac nitide
accepistī apud tē, ut semper meminerimus.
Sel. Lubentī edepol animō factum et fīet ā mē,
quae uōs arbitrabor uelle, ea ut expetessam.
Lena Quod ille dīxit, quī secundō uentō uectus est tranquillō marī,
uentum gaudeo ecastor ad tēd, ita hodiē hic acceptae sumus
suauibus modīs,
nec nisī disciplina apud tē fuit quicquam ibī quīn mihi placeret.
Sel. quid ita, amābō. Lena. Rarō nimium dabat quod biberem, id merum īnfuscabat.
[GUMNASIUM] amābō, hicine istud decet. Lena. Iusque fasque est:
nēmō alienus hic est. Sel. Meritō uostrō amō uōs,
quia mē colitis et magnī facitis. Lena. Decet pol, mea Selenium,
hunc esse ōrdinem beneuolentis inter sē
beneque amicitia utier,
ubī istās uideās summō genere natas, summatis matronas,
ut amicitiam colunt atque ut eam iunctam bene habent inter sē.
sī idem istud nōs faciamus, sī idem imitemur, ita tamen uix uiuimus
cum inuidia summa. suarum opum nōs uolunt esse indigentēs.
nostra cōpia nil uolunt nōs potesse
suique omnium rērum nōs indigere,
ut sibī simus supplicēs.
eās sī adeas, abitum quam aditum malis, ita nostrō ordini
palam blandiuntur, clam, sī occasiō usquam est,
aquam frigidam subdole suffundunt.
uiris cum suis praedicant nōs solēre,
suās paelicēs esse aiunt, eunt depressum.
quia nōs libertinae sumus, et ego et tua māter, ambae
meretrīcēs fuimus: illa tē, ego hanc mihi educaui
ex patribus conuenticiis. neque ego hanc superbiai
causa pepulī ad meretricium quaestum, nisī ut nē esurirem.
Sel. at satius fuerat eam uirō dare nuptum potius. Lena. Heia,
haec quidem ecastor cottidie uirō nubit, nupsitque hodiē,
nubet mox noctū: numquam ego hanc uiduam cubare siuī.
nam sī haec nōn nubat, lugubrī fame familia pereat.
[GUMNASIUM] necesse est, quō tū mē modō uolēs esse, ita esse, māter.
Lena. Ecastor haud mē paenitet, sī ut dīcis ita futura es.
nam sī quidem ita eris ut uolō, numquam senecta fies
semperque istam quam nunc habēs aetatulam optinebis,
multisque damnō et mihi lucrō sine meō saepe eris sumptū.
[GUMNASIUM] dī faxint. Lena. Sine opera tua dī hōrunc nil facere possunt.
[GUMNASIUM] equidem hercle addam operam sedulō. sed tū aufer istaec uerba.
meus oculus, mea Selenium, numquam ego tē tristiorem
uīdī esse. quid, cedo, tē obsecrō tam abhorret hilaritudō.
neque munda adaeque es, ut solēs (hoc sīs uide, ut petiuit
suspiritum alte) et pallida es. ēloquere utrumque nōbīs,
et quid tibi est et quid uelis nostram operam, ut nōs sciamus.
nōlī, obsecrō, lacrumis tuīs mī exercitum imperare.
Sel. Med excruciō, mea Gymnasium: male mihi est, male maceror.
doleō ab animō, doleō ab oculīs, doleō ab aegritudine.
quid dicam, nisī stultitia mea mē in maerorem rapī.
[GUMNASIUM] indidem unde oritur facitō ut faciās stultitiam sepelibilem.
Sel. quid faciam. Gymn. In latebrās abscondās pectore penitissimō.
tuam stultitiam sola facitō ut sciās sine aliīs arbitris.
Sel. at mihi cordolium est. Gymn. quid. id unde est tibi cor. commemora obsecrō.
quod neque ego habeō neque quisquam alia mulier, ut perhibent uirī.
Sel. Siquid est quod doleat, dolet. sī autem nōn est tamen hoc hic dolet.
[GUMNASIUM] amat haec mulier. Sel. Ehō an amāre occipere amarum est, obsecrō.
[GUMNASIUM] namque ecastor Amor et melle et felle est fecundissimus.
gustuī dat dulce, amarum ad satietatem usque oggerit.
Sel. Ad istam faciem est morbus, quī mē, mea Gymnasium, macerat.
[GUMNASIUM] perfidiosus est Amor. Sel. Ergō in mē peculatum facit.
[GUMNASIUM] bonō animō es, erit istī morbō melius. Sel. Cōnfidam fore,
sī medicus ueniat quī huic morbō facere medicinam potest.
[GUMNASIUM] Veniet. Sel. Spissum istuc amantī est uerbum, ueniet, nisī uenit.
sed ego mea culpa et stultitia peius misera maceror,
quom ego illum ūnum mī exoptauī, quīcum aetātem degerem.
Lena. Matronae magis conducibilest istuc, mea Selenium,
ūnum amāre et cum eō aetātem exigere quoi nuptast semel.
uērum enim meretrīx fortunatī est oppidī simillima:
nōn potest suam rem obtinere sola sine multīs uiris.
Sel. Hoc uolō agatis. quā accersitae causa ad mē estis, ēloquar.
nam mea māter, quia ego nōlō mē meretricem dicier,
obsecutast dē ea rē, gessit mōrem morigerae mihi,
ut mē, quem ego amarem grauiter, sineret cum eō uiuere.
Lena. Stulte ecastor fēcit. sed tū ēn umquam cum quiquam uirō
cōnsueuistī. Sel. Nisī quidem cum Alcesimarchō, nemine,
neque pudicitiam meam mī alius quisquam imminuit. Lena. Obsecrō,
quō is homō īnsinuauit pactō sē ad tē. Sel. Per Dionysia
māter pompam mē spectatum duxit. dum redeō domum,
cōnspicillō cōnsecutust clanculum mē usque ad forēs.
inde in amicitiam īnsinuauit cum mātre et mēcum simul
blanditiis, muneribus, donis. Lena. Mihī istunc uellem hominem darī,
ut ego illum uorsarem! Sel. quid opust uerbīs. cōnsuetudine
coepī amāre contrā ego illum, et ille mē. Lena. O mea Selenium,
adsimulare amāre oportet. nam sī amēs, extempulō
melius illī multō, quem amēs, cōnsulās quam reī tuae.
Sel. at ille conceptis iurauit uerbīs apud mātrem meam,
mē uxōrem ducturum esse: eī nunc alia ducendast domum,
sua cognata Lemniēnsis, quae habitat hic in proxumō.
nam eum pater eius subegit. nunc mea māter iratast mihi,
quia nōn redierim domum ad sē, postquam hanc rem resciuerim,
eum uxōrem ducturum esse aliam. Lena. Nihil amōrī iniuriumst.
Sel. Nunc tē amābō ut hanc hic <ūnum> trīduom hoc solum sinas
esse et hic seruare apud mē. nam ad mātrem accersita sum.
Lena. Quamquam istud mihi erit molestum trīduom, et damnum dabis,
faciam. Sel. Facis benigne et amice. sed tū, Gymnasium mea,
sī mē absente Alcesimarchus ueniet, nolitō acriter
eum inclamare (utut erga mē est meritus, mihi cordī est tamen),
sed, amābō, tranquille: nē quid, quod illī doleat, dixeris.
accipiās clauis: sī quid opus tibi erit promptō, promitō.
ego uolō īre. Gymn. ut mī exciuistī lacrimās. Sel. Gymnasium mea,
bene ualē. Gymn. Cura tē, amābō. sīcine immunda, obsecrō,
ibis. Sel. Immundās fortunās aequom est squalorem sequī.
[GUMNASIUM] amiculum hoc sustolle saltem. Sel. Sine trahī, cum egomet trahor.
[GUMNASIUM] Quandō ita tibi lubet, ualē atque saluē. Sel. #S# possim, uelim.
[GUMNASIUM] numquid mē uīs, māter, intrō quīn eam. ecastor mihi
uisa amāre. Lena. Istoc ergō auris grauiter obtundō tuās,
nē quem amēs. abī intrō. Gymn. Numquid mē uīs. Lena. ut ualeās. Gymn. Vale.

[Lena] Idem mihi magnae quod partī est uitium mulierum
quae hunc quaestum facimus: quae ubī saburratae sumus,
largiloquae extemplō sumus, plūs loquimur quam sat est.
nam ego illanc ōlim, quae hinc flēns abiit, paruolam
puellam proiectam ex angiportū sustulī.
[adulēscēns quīdam hic est adprime nobilis
quīn ego nunc quia sum onusta mea ex sententia
quiaque adeō mē compleuī flore Liberī,
magis libera utī lingua conlibitum est mihi,
tacere nequeō misera quod tacitō usus est.
Sicyone, summō genere. eī uiuit pater.
is amōre misere hanc deperit mulierculam,
quae hinc modō flēns abiit. contrā amōre eum haec deperit.]
eam meae ego amīcae dōnō huic meretricī dedī,
quae saepe mēcum mentionem fecerat,
puerum aut puellam alicunde ut reperirem sibī,
recēns natum, eapse quod sibī supponeret.
ubī mihi potestās prīmum euenit, īlicō
fēcī eius eī quod mē ōrāuit cōpiam.
postquam eam puellam ā mē accepit, īlicō
eandem puellam peperit quam ā mē acceperat,
sine obstetricis opera et sine doloribus,
item ut aliae pariunt, quae malum quaerunt sibī.
nam amatorem aibat esse peregrinum sibi
suppositionemque eius facere grātia.
id duae nōs solae scimus: ego quae illī dedi
et illa quae ā mē accepit, praeter uōs quidem.
haec sīc rēs gesta est. sī quid usus uenerit,
meminisse ego hanc rem uōs uolō. ego abeō domum.

I.III

Auxilium Vtrumque haec, et multiloqua et multibiba, est anus.
satin uix reliquit deō quod loqueretur locī,
ita properauit dē puellae proloqui
suppositione. quod sī tacuisset, tamen
ego eram dicturus, deus, quī poteram planius.
nam mihi Auxiliō est nōmen. nunc operam date,
ut ego argūmentum hoc uōbīs plānē perputem.
fuere Sicyonī iam diū Dionysia.
mercator uenit hūc ad lūdōs Lemnius,
isque hic compressit uirginem, adulescentulus,
<ui>, uinulentus multa nocte in uia.
is ubī malam rem scit sē meruisse, īlicō
pedibus perfugium peperit, in Lemnum aufugit,
ubī habitabat tum. illa quam compresserat
decumō post mēnse exactō hic peperit fīliam.
quoniam reum eius factī nescit quī siet,
paternum seruom suī participat cōnsilī,
dat eam puellam eī seruō exponendam ad necem.
is eam proiecit. haec puellam sustulit.
ille clam obseruauit seruōs <quī eam proiecerat>
quō aut quās in aedīs haec puellam deferat.
ut eampse uōs audistis cōnfiterier,
dat eam puellam meretricī Melaenidī,
eaque educauit eam sibī prō filia
bene ac pudice. tum illic autem Lemnius
propinquam uxōrem duxit, cognatam suam.
ea diem suom obiit, facta morigera est uirō.
post<quam> ille uxōrī iusta fēcit, īlicō
hūc commigrauit. duxit uxōrem hic sibi
eandem quam ōlim uirginem hic compresserat,
et eam cognoscit esse, quam compresserat.
illa illī dīcit, eius sē ex iniuria
peperisse gnatam atque eam sē seruō īlicō
dedisse exponendam. ille extemplō seruolum
iubet illum eundem persequī, sī quā queat
reperire quae sustulerit. eī reī nunc suam
operam usque assiduō seruōs dat, sī possiet
meretricem illam inuenire, quam ōlim tollere,
cum ipse exponebat, ex īnsidiis uīderat.
nunc quod relicuom restat uolō persoluere,
ut expungatur nōmen, nē quid debeam.
adulēscēns hic est Sicyonī, eī uiuit pater.
is amōre proiecticiam illam deperit
quae dūdum flēns hinc abiit ad mātrem suam,
et illa hunc contrā, quī est amor suauissimus.
ut sunt humana, nihil est perpetuom datum.
pater adulescentī dare uolt uxōrem. hoc ubi
māter resciuit, iussit accersī eam domum.
haec sīc rēs gesta est. bene ualete et uincite
uirtūte uēra, quod fecistis antidhāc.
seruate uostrōs sociōs, ueterēs et nouōs,
augete auxilia uostra iūstīs legibus,
perdite perduellēs, parite laudem et lauream,
ut uōbīs uictī Poenī poenās sufferant.

II.I

[ALCESIMARCUS] Credō ego Amorem prīmum apud hominēs carnificinam commentum.
hanc ego dē mē coniecturam domī faciō, nī foris quaeram,
quī omnēs hominēs superō [atque] antideō cruciabilitatibus animī.
iactor [crucior] agitor stimulor, uersor
in amoris rota, miser exanimor,
feror differor distrahor diripior,
ita nubilam mentem animī habeō.
ubī sum, ibī nōn sum, ubī nōn sum, ibist animus,
ita mī omnia sunt ingenia.
quod lubet, nōn lubet iam id continuō,
ita mē Amor lassum animī ludificat,
fugat, agit, appetit, raptat, retinet,
lactat, largitur: quod dat nōn dat. deludit:
modō quod suasit, <id> dissuadet,
quod dissuasit, id ostentat.
maritumis mōribus mēcum experitur
ita meum frangit amantem animum.
neque, nisī quia miser nōn eō pessum,
mihi ūlla abest perditō permitiēs.
ita pater apud uillam detinuit
mē hōs diēs sex rurī continuōs,
neque licitum intereā est meam amīcam uisere *
estne hoc miserum memoratu.
* * *
nudiussextus
(Alc.) Potine tū homō facinus facere strenuom. (Seruus) Aliorum affatim est
quī faciant. sānē ego mē nōlō fortem perhiberī uirum.
* * *
Seruus Sed quid istuc. [ALCESIMARCUS] Mala multa dīcī mihi uolō. Serū. quā grātia.
[ALCESIMARCUS] quia uīuō. Serū. Facile id quidem edepol possum, sī tū uīs. [ALCESIMARCUS] Volō.
#SERU# at enim nē tū exponās pugnō ōs metuō in imperiō meō.
[ALCESIMARCUS] numquam edepol faciam. Serū. Fidem da. [ALCESIMARCUS] Dō, nōn facturum esse mē.
sed ego prīmum, tot quī ab amica abesse potuerim diēs,
sum nihilī. Serū. Nihilī hercle uērō es. [ALCESIMARCUS] * perdite,
quae mē amaret contrā. Serū. Dignus hercle es īnfortuniō.
[ALCESIMARCUS] eī mē <tot tam> acerba facere in corde. Serū. Frugī nunquam eris.
[ALCESIMARCUS] praesertim quae coniurasset mēcum et firmasset fidem,
#SERU# neque deōs neque hominēs aequom est facere tibi posthāc bene.
[ALCESIMARCUS] Quae esset aetātem exactura mēcum in matrimoniō,
#SERU# compedēs tē capere oportet neque eās unquam ponere.
[ALCESIMARCUS] Quae mihi esset commendata et meae fideī concredita,
#SERU# hercle tē uerberibus multum caedī oportere arbitror.
[ALCESIMARCUS] Quae mellillam mē uocāre et suauium solitast suom.
#SERU# ob istuc ūnum uerbum dignuss, deciēns quī furcam ferās.
[ALCESIMARCUS] egomet laetor. sed quid auctor nunc mihi es. Serū. Dicam tibi:
Supplicium illī dēs, suspendās tē, nē tibi suscēnseat.
[ALCESIMARCUS] quian *
#SERU# quid tū ergō * tē manuleō
* * *
(Alc.) quid sī amō. * (T.) * est amor
* atque illam quam <tē> amāre intellegō
* sī conclusōs uōs <mē> habēre in carcere
* amoris noctēsque et dies
nī emortuōs *
mihi nunquam quisquam *
(T.) Immō maxumus.
nam quī amant stulte atque inmodeste atque inprobe
* nē ament.
* * *
(Alc.) * ubī tū es. Serū. Ecce mē.
[ALCESIMARCUS] ī, adfer mihi arma et loricam adducitō.
#SERU# loricam adducam.
[ALCESIMARCUS] ī, curre, equom adfer. Serū. Hercle hic īnsanit miser.
[ALCESIMARCUS] abī atque hastatōs multōs, multōs uelitēs,
multōs cum multīs nil moror precariō.
ubī sunt quae iussī. Serū. Sanus hic nōn est satis.
T. Ab anū esse crēdō nocitum, cum illaec sīc facit.
#SERU# Vtrum deliras, quaesō, an astāns somnias,
quī equom mē adferre iubēs, loricam adducere,
multōs hastatōs, post id multōs uelitēs,
multōs cum multīs. haec tū peruorsariō
mihi fabulatuss. [ALCESIMARCUS] Dixin ego istaec, obsecrō.
#SERU# modō quidem hercle haec dīxistī. [ALCESIMARCUS] nōn praesēns quidem.
#SERU# praestigiator, siquidem hic nōn es atque ades.
T. Videō ego tē Amoris ualde tactum toxicō,
adulēscēns. eō tē magis uolō monitum. [ALCESIMARCUS] Mone.
T. Caue sīs cum Amore tū unquam bellum sumpseris.
[ALCESIMARCUS] quid faciam. T. Ad mātrem eius deueniās domum,
expurgēs, iurēs, orēs blande per precem
eamque exorēs nē tibi suscēnseat.
[ALCESIMARCUS] expurigabō hercle omnia ad raucam rauim.
* * *
nōn. p. M
Senex prohibet diuitiis maximis, dote altilī atque opima.
* * *
mulierculam exornatulam. * quidem hercle scīta.
quamquam uetus cantherius sum, etiam nunc, ut ego opinor,
adhinnire equolam possum ego hanc, sī detur sola solī.
Gymnasium Nimis opportune mī euenit rediisse Alcesimarchum.
nam sola nūlla inuitior solet esse. Sen. #M# uocatō,
nē sola sīs: ego tēcum <erō, uolō> ego agere, ut tū agās aliquid.
[GUMNASIUM] nimis lepide exconcinnauit hāsce aedīs Alcesimarchus.
Sen. ut quō<m Ven>us adgreditur, <place>t. lepidumst amāre semper.
[GUMNASIUM] Venerem meram haec aedēs olent, quia amātor expoliuit.
Sen. nōn modō ipsa lepidast, commode quoque hercle fabulatur.
sed cum dicta huius interpretor, haec herclest, ut ego opinor,
meum quae corrumpit fīlium. suspiciost eam esse,
utpote quam nunquam uiderim. dē opinione crēdō.
nam hāsce aedīs conductās habet meus gnatus, haec ubī astat:
hoc hanc eam esse opiniost. nam haec illum nominauit.
quid sī adeam atque appellem. malī damnique inlecebra, saluē.
[GUMNASIUM] * uapulabis.
Sen. * uolō apud tē.
* * *
[GUMNASIUM] intrō abeō,
nam meretricem astare in uia solam prostibulī sanest.
* * *
[GUMNASIUM] quid uīs.
Sen. Volō ex tē scīre quidquid est *
quid ego usquam male fēcī tibi <aut meu>s quisquam, id edisserta,
quam ob rem mē meumque fīlium quom <matr>ē remque nostram
habēs perdituī et praedatuī. Gymn. Miser errat, ut ego dīxī.
lepidast materiēs, ludam ego hunc, nam occasiō uidētur.
potin operam inique equidem malam <ut nē> dēs innocentī.
Sen. Sed <obsecro> tē, nullusnest tibi amātor alius quisquam,
nisī meus modō unus fīlius. Gymn. quem quidem ego amem, alius nēmō est.
Sen. at ego * Gymn. Nil moror: damnō sunt tuī mihi similēs.
Sen. quid * (Gymn.) isne est id arbitratus.
* * *

(Gym.) datores
negotiolī bellissimī senicēs soletis esse.
* * *

Lena. #M# respondēre postulās. iniurium est.
stipularī semper mē ultrō oportet ā uiris,
eum quaestum faciō, nil uiris promittere.
* * *

siquidem imperēs prō cōpia, prō recula
* * *

Lena.quīn is, sī itura es. nimium is uegrandī gradū.
[GUMNASIUM] pol ad cubituram, māter, magis sum exercita
fere quam ad cursuram. eō sum tardiuscula.
meminere officium suom.
ita mustulentus uentus narēs attigit.
capillō scissō atque excissatis auribus
quae quasī carnificis angiporta purigāns
* * *
nōn quasī nunc haec sunt hic, limacēs, liuidae,
febriculosae, miserae amīcae, osseae,
diobolarēs, schoeniculae, miraculae,
cum extritis talis, cum todillis crusculis
* * *
Sel. Molestus es.
[ALCESIMARCUS] meae issula sua <aede>s egent. ad mē <sine dūcam>. Sel. Aufer manum.
[ALCESIMARCUS] Germana mea sororcula. Sel. Repudiō tē fraterculum.
[ALCESIMARCUS] tum tū igitur, mea matercula. Mel. Repudiō tē † fraterculum.
[ALCESIMARCUS] opsecrō tē Sel. Valeās. [ALCESIMARCUS] ut sinās Sel. Nil moror. [ALCESIMARCUS] Expurigare mē.
Sel. * [ALCESIMARCUS] Sine dicam. Mel. Satis sapit mihi tuīs periuriis.
* at nunc nōn potest. [ALCESIMARCUS] Supplicium pollicerī uolō.
Sel. at mī aps tē accipere nōn libet. [ALCESIMARCUS] Em omnia
patior iūre īnfēlīx. Sel. Volup est neque tis misererī decet.
quamquam hominem *
uerba dare *
nōn illa * quī frangant foedera
* eōs *
(Sel.) dabis.
[ALCESIMARCUS] at ego nec dō neque tē amittam hodiē, nisī quae uolō tēcum loqui
dās mihi operam.
Mel. Potin ut mihi molestus nē sīs. Alc.quīn id est nōmen mihi,
omnēs mortālēs uocant molestum. *
* obsecrō. Mel. at frūstrā obsecrās.
* * *
quia sine omnī * [ALCESIMARCUS] Dabō
iūs iurandum. *
Mel. at ego nunc <ab> illō mihi <caueo> iūre iurandō tuō.
similest iūs iurandum amantum quasī iūs cōnfusicium.
[ALCESIMARCUS] nescia *
* (Mel.) nūgās agis.
* * *
[ALCESIMARCUS] supplicium dabō *
quō modō ego *
* (Mel.) quia es nactus nouam,
quae * quaedam quasī tū nesciās.
* [ALCESIMARCUS] dī deaeque illam perdant † pariter.
* umquam, sī hoc fallō. Mel. Nil moror
* falsum fallis, eō tē * ignorat fidēs.
postrēmō, sī mihi dedissēs uerba, deis numquam darēs.
[ALCESIMARCUS] quīn equidem illam dūcam uxōrem. Mel. Ducas, sī *
nunc hoc sī tibi commodumst, quae *
[ALCESIMARCUS] īnstruxī illī aurum atque uestem. (Mel.) *
siquidem amabas, * illī īnstruī.
sed sinō. iam hoc mihi respondē quod <ego> tē rogauerō:
īnstruxistī *
tibi ita ut uoluistī * (Alc.) quod uolō.
Mel. Eō facetuss quia tibi aliast spōnsa locuplēs Lemnia.
habeās. neque nōs factione tanta quanta tū sumus
neque opēs nostrae tam sunt ualidae quam tuae. uērum tamen
hau metuō nē iūs iurandum nostrum quisquam culpitet:
tū iam, sī quid tibi dolebit, sciēs quā doleat grātia.
[ALCESIMARCUS] dī mē perdant Mel. Quodcumque optēs, tibi uelim contingere.
[ALCESIMARCUS] sī illam uxōrem duxerō umquam, mihi quam despondit pater.
Mel. Et mē, sī umquam tibi uxōrem fīliam dederō meam.
[ALCESIMARCUS] patierin mē periurare. Mel. Pol tē aliquantō facilius,
quam mē meamque rem perire et lūdificārī fīliam.
alibī quaere ubī iurī iurandō tuō satis sit subsidi:
hic apud nōs iam, Alcesimarche, cōnfregistī tesseram.
[ALCESIMARCUS] face semel perīclum. Mel. Fecī saepe, quod factum queror.
[ALCESIMARCUS] Redde mī illam. Mel. Inter nouam rem uerbum usurpabō uetus:
quod dedī datum nōn uellem, quod relicuomst nōn dabō.
[ALCESIMARCUS] nōn remissura es mihi illam. Mel. Prō mē respōnsās tibi.
[ALCESIMARCUS] nōn remittēs. Mel. Scis iam dūdum omnem meam sententiam.
[ALCESIMARCUS] satin istuc tibi in corde certumst. Mel.quīn ego commentor quidem.
[ALCESIMARCUS] nōn edepol <ego> istaec tua dicta nunc in auris recipiō.
Mel. nōn. hem, quid agis igitur. animum aduorte iam, ut quid agās sciās.
[ALCESIMARCUS] at ita mē dī deaeque, superī atque īnferī et medioxumī,
itaque mē Iunō regina et Iouis suprēmī filia
itaque mē Saturnus eius patruos Mel. Ecastor pater.
[ALCESIMARCUS] itaque mē Ops opulenta illius auia Mel. Immō māter quidem.
[ALCESIMARCUS] iunō filia et Saturnus patruōs et summus Iuppiter 
tū mē delenis, propter tē haec peccō. Mel. perge dīcere.
[ALCESIMARCUS] anne etiam, ut quid cōnsultura sīs sciam, pergis eloquī.
Mel. nōn remittam. definitumst. [ALCESIMARCUS] Enim uērō ita mē Iuppiter
itaque mē Iunō itaque Ianus ita quid dicam nesciō.
iam sciō. immō {mulier} audī, meam ut sciās sententiam.
dī mē omnēs, magnī minutī, et etiam patellarii
faxint, nē ego <dem uiuae> uiuōs sauium Seleniō,
nisī ego tēque tuamque † fīliam mēque hodiē obtruncauerō,
poste autem cum prīmō lucī crās nisī ambō occiderō,
et equidem hercle nisī pedatū tertiō † omnis efflixerō,
nisī tū illam remittis ad mē. dīxī quae uoluī. ualē.
Mel. Abiit intrō īrātus. quid ego nunc agam. sī redierit
illa ad hunc, ibidem locī rēs erit: ubī odium occeperit,
illam extrudet, tum hanc uxōrem Lemniam ducet domum.
sed tamen ibō et persequar: amēns nē quid faciat, cautō opust.
postrēmō, quandō aequa lege pauperī cum diuite
nōn licet, perdam operam potius quam carebō filia.
sed quis hic est quī recta platea cursum hūc contendit suom.
et illud paueō et hoc formidō, ita tota sum misera in metū.

II.II
Lampadiō Anum sectatus sum clāmōre per uias,
miserrumam habuī. ut illaec hodiē quot modīs
moderatrix <linguae> fuit atque immemorabilis.
quot illī blanditias, quid illī promisī bonī,
quot admoeniuī fabricas, quot fallacias
in quaestione. uix exculpsī ut diceret,
quia eī promisī dolium uīnī dare.

II.III
[PANOSTRATA] Audire uocem uisa sum ante aedīs modō
meī Lampadiscī seruī. [LAMPADIO] nōn surda es, era:
rēctē audiuistī. Phan. quid agis hic. [LAMPADIO] Quod gaudeās.
[PANOSTRATA] quid id est. [LAMPADIO] Hinc ex hīsce aedibus paulō prius
uīdī exeuntem mulierem. Phan. Illam quae meam
gnatam sustulerat. [LAMPADIO] Rem tenēs. Phan. quid posteā.
[LAMPADIO] Dicō eī, quō pactō eam ab hippodromō uiderim
erilem nostram fīliam sustollere.
extimuit tum illa. Mel. iam horret corpus, cor salit.
nam mihi ab hippodromō meminī adferrī paruolam
puellam eamque mē mihi supponere.
[PANOSTRATA] age perge, quaesō. animus audire expetit
ut gesta rēs sit. Mel. utinam audire nōn queās.
* * *
[LAMPADIO] Pergō illa<m onerare> dictīs: ¤ illaec tēd anus
fortu<nis ex secundis ad mī>serās uocat.
nam illaec tibi nutrix est, nē mātrem cēnseās.
ego tē reducō et reuocō ad <summas> ditias,
ubī tū locere in luculentam familiam,
unde tibi talenta magna uīgintī pater
det dotis. nōn enim hic, ubī ex Tuscō modō
tūte tibi indigne dōtem quaerās corpore.
[PANOSTRATA] an, amābō, meretrīx illa est quae illam sustulit.
[LAMPADIO] Immō [meretrīx] fuit. sed ut sit dē ea rē, ēloquar.
iam perducebam illam ad mē suadela mea:
anus eī amplexa est genua, plorāns, obsecrāns,
nē deserat sē: eam suam esse fīliam,
sēque eam peperisse sancte adiurabat mihi.
 ¤ istanc quam quaeris ¤ inquit ¤ ego amīcae meae
dedī, quae educaret eam prō filiola sua.
et uiuit ¤ inquit. ¤ ubī ea est. ¤ inquam extempulō.
[PANOSTRATA] seruate dī mēd obsecrō. Mel. at mē perditis.
[PANOSTRATA] Quoī illam dedisset exquisisse oportuit.
[LAMPADIO] Quaesiuī, et dīxit meretricī Melaenidī.
Mel. Meum elocutust nōmen, interiī <oppido>.
[LAMPADIO] V.I elocuta est, ego continuō [anum] interrogō.
 ¤ ubī habitat. ¤ inquam ¤ duc ac demōnstra mihi. ¤ 
 ¤ auecta est ¤ inquit ¤ peregre hinc habitatum. ¤ Mel. Obsipat
aculam. [LAMPADIO] ¤ quō auecta est, eō sequemur. sīcine
agis nūgās. periistī hercle, nī * *
* * <nōn> hoc longē destiti
īnstare, usque adeō dōnec sē adiurat anus
iam mihi mōnstrare. Phan. at nōn missam oportuit.
[LAMPADIO] Seruatur. sed illaec sē quandam aibat mulierem
suam bene uolentem conuenīre etiam prius,
commune quācum id esset sibī negotium.
et sciō uenturam. Mel. #M# indicabit, et suas
ad meās miseriās † aliās faciem cōnsciam.
[PANOSTRATA] quid nunc uīs facere mē. [LAMPADIO] Intrō abī atque animō bonō es.
uir tuōs sī ueniet, iube domī opperirier,
nē in quaestione mihi sit, sī quid eum uelim.
ego ad anum recurrō rūrsum. Phan. Lampadiō, obsecrō,
cūrā. [LAMPADIO] Perfectum ego hoc dabō negotium.
[PANOSTRATA] deōs tēque sperō. Lamp. Eosdem ego, utī abeās domum.
Mel. Adulescēns, asta atque audī. [LAMPADIO] Men {mulier} uocās.
Mel. Te. [LAMPADIO] quid negōtī est. nam occupatus sum ampliter.
Mel.quis istic habitat. [LAMPADIO] Demiphō dominus meus.
Mel. Nempe istic est, quī Alcesimarchō fīliam
suam despondit in diuitiās maxumās.
[LAMPADIO] Is ipsust. Mel. Ehō tū, quam uōs igitur fīliam
nunc quaeritatis alteram. [LAMPADIO] ego dicam tibi:
nōn ex uxōre natam uxoris fīliam.
Mel. quid istuc est uerbī. [LAMPADIO] Ex priore muliere
nata, inquam, meō erō est filia. Mel. Certe modō
huius, quae locuta est, quaerere aibās fīliam.
[LAMPADIO] Huius ergō quaerō. Mel. quō modō igitur, obsecrō,
haec est prior, quae nūpta nunc est. [LAMPADIO] Conteris
tū tua mē oratione {mulier} quisquis es.
medioxumam quam duxit uxōrem, ex ea
nata est haec uirgō, Alcesimarchō quae datur.
ea uxor diem obiit. iam scīs. Mel. Teneō istuc satis.
sed ego illud quaerō cōnfragosum, quō modō
prior posterior sit et posterior sit prior.
[LAMPADIO] Prius hanc compressit quam uxōrem duxit domum,
prius grauida facta est priusque peperit fīliam.
eam postquam peperit, iussit paruam proici:
ego eam proiecī, alia mulier sustulit,
ego īnspectauī. erus hanc duxit postibī.
eam nunc puellam fīliam eius quaerimus.
quid nunc supina susum in caelum cōnspicis.
Mel. Eī nunciam istuc quō properabas, nil moror.
nunc intellexī. [LAMPADIO] Dis hercle habeō grātiam,
nam nī intellexēs, numquam, crēdō, amitterēs.
Mel. Nunc mihi bonae necessumst esse ingratiis,
quamquam esse nōlō. rem palam esse intellegō:
nunc egomet potius hanc inibō grātiam
ab illis, quam illaec mē indicet. ibō domum,
atque ad parentēs redducam Selenium.

III.I
Melaenis Rem elocuta sum tibi omnem. sequere hāc mē, Selenium,
ut eōrum quoiam esse oportet tē sīs potius quam mea.
quamquam inuita tē carebō, animum ego inducam tamen
ut illud quem <ad modum> tuam in rem bene conducat cōnsulam.
nam hic crepundia īnsunt, quibuscum tē illa ōlim ad mē dētulit,
quae mihi dedit, parentēs tē ut cognoscant facilius.
accipe hanc cistellam, Halisca. agedum pulta illās forēs.
dīc mē orare ut aliquis intus prodeat properē ocius.
Alcesimarchus Recipe mē ad tē, Mors, amīcum et beneuolum. Selenium Mater mea,
periimus miserae. [ALCESIMARCUS] Vtrum hāc mē feriam an ab laeua latus.
Mel. quid tibi est. Sel. Alcesimarchum nōn uidēs. ferrum tenet.
[ALCESIMARCUS] ecquid agis. remorare. lumen linque. Sel. Amabō, accurrite,
nē sē interemat. [ALCESIMARCUS] O Salute mea salūs salubrior,
tū nunc, sī ego uolō seū nōlō, sola mē ut uiuam facis.
Mel. Haud uoluistī istuc seuerum facere. [ALCESIMARCUS] Nil mēcum tibi,
mortuōs tibi sum: hanc ut habeō certum est nōn amittere.
nam hercle iam ad mē adglutinandam tōtam decretum est dare.
ubī estis, seruī. occludite aedīs pessulis, repagulis
īlicō: hanc ego tetulerō intrā limen. Mel. Abiit, abstulit
mulierem. ibō, persequar iam illum intrō, ut haec ex mē sciat
eadem, sī possum tranquillum facere ex iratō mihi.

IV.I
Lampadiō Nūllam ego mē uīdisse crēdō magis anum excruciabilem
quam illaec est, quae dūdum fassa est mihi quaene īnfitiās eat.
sed eccam eram uideō. sed quid hoc est, haec quod cistella hic iacet
cum crepundiis. nec quemquam cōnspicor alium in uia.
faciundum est puerile officium: conquiniscam ad cistulam.
Phanostrata quid agis, Lampadiō. [LAMPADIO] haec cistella numnam hinc ab nōbīs domō est.
nam hinc ab ostiō iacentem sustulī. Phan. quid nuntias
super anu. [LAMPADIO] Scelestiorem in terra nūllam esse alteram.
omnia īnfitiatur ea quae dūdum cōnfessa est mihi.
nam hercle ego <quam> illam anum inridere mē ut sinam, satiust mihi
quōuīs exitiō interire. Phan. dī, obsecrō uostram fidem.
La. quid deōs obsecrās. #PH# Seruate nōs. La. quid est. #PH# Crepundia
haec sunt, quibuscum tū extulistī nostram filiolam ad necem.
L. Sanane es. P. haec sunt profectō. L. Pergin. P. haec sunt. L. #S# mihi
alia mulier istōc pactō dicat, dicam esse ebriam.
[PANOSTRATA] nōn ecastor falsa memorō. [LAMPADIO] Nam, obsecrō, unde haec gentium.
aut quis deus obiecit hanc ante ōstium nostrum, quasi
dedita opera, in tempore ipsō. Phan. Spēs mihi sancta subuenī.

IV.II
Halisca Nisī quid mī opis dī dant, disperiī, neque unde auxilium expetam habeō.
itaque † petulantia mea mē animī miseram habet.
quae in tergum meum nē ueniant, male formidō,
sī era mea <mē> sciat tam socordem esse quam sum.
quamne in manibus tenuī atque accepī hic ante aedīs
cistellam, ubī ea sit nesciō, nisī ut opinor
loca haec circiter excidit mihi.
meī hominēs, meī spectātōrēs, facite indicium, sī quis uīdit,
quis eam abstulerit quisue sustulerit et utrum hāc an illac iter īnstiterit.
nōn sum scitior, quae hōs rogem aut quae fatigem,
quī semper malō muliebrī sunt lubentēs.
nunc uestigia hic sī quā sunt noscitabō.
nam sī nēmō hāc praeter iit, postquam intrō abiī,
cistella hic iaceret. quid hic. periī, opinor.
āctum est, ilicet mē īnfelicem et scelestam.
nūlla est, neque ego sum usquam. perdita perdidit mē.
sed pergam ut coepī tamen, quaeritabō.
nam et intus paueō et foris formidō,
ita nunc utrubique metus mē agitat.
ita sunt hominēs misere miseri:
ille nunc laetus est, quisquis est, quī illam habet,
quae neque illa illī quicquam usuī et mī exitiō est.
sed mēmet moror, quom hoc agō setius.
Halisca, hoc age, ad terram aspice et despice,
oculīs inuestigēs, astute augura.
Lam. Era. #PH# Hem quid est. Lam. haec est. Ph.quis est. Lam. Quoī haec excidit cistella.
[PANOSTRATA] certē est, eum locum signat, ubī ea excidit: apparet.
Hal. Sed is hāc iit, hāc soccī uideō
uestigium in puluere, persequar hāc.
in hoc iam locō cum alterō cōnstitit. hic
meīs turba oculīs modō sē obiecit:
neque prorsum iit hāc: hic stetit, hinc illō
exiit. hic concilium fuit.
ad duōs attinet, liquidumst. attat,
singulum uideō uestigium.
sed is hāc abiit. contemplabor. hinc hūc iit, hinc nusquam abiit.
actam rem agō. quod periit, periit: meum corium <cum> cistella.
redeō intrō. Phan. Mulier, mane. sunt quī uolunt tē conuentam.
Hal.quis mē reuocat. [LAMPADIO] Bona fēmina et malus masculus uolunt tē.
Hal. * * postrēmō ille
plūs quī uocat scit quod uelit, quam ego quae uocor. reuortor.
[ecquem uīdistī † quaerere hic, amābō, in hāc regione
cistellam cum crepundiis, quam ego hic amisī misera.
nam dūdum ut accucurrimus ad Alcesimarchum, nē sē
uita interemeret, tum <eam mihi op>inor excidisse.
[LAMPADIO] Cistellam haec mulier <perdidit. tacē>amus, era, parumper.
Hal. Disperiī misera. quid ego erae dicam. quae mē opere tantō
seruare iussit, quī suōs Selenium parentes
facilius posset noscere, quae erae [meae] supposita est parua,
quam quaedam meretrīx eī dedit. [LAMPADIO] Nostram haec rem fabulatur,
hanc scīre oportet, filia tua ubī sit, signa ut dīcit.
Hal. Nunc eam uolt suae matrī et patrī, quibus nata est, reddere ultrō.
mī homō, obsecrō, aliās rēs geris, ego tibi meās rēs mandō.
[LAMPADIO] Istuc agō, atque istic mihi cibus est, quod fabulare,
sed inter rem agendam istam erae huic respondī quod rogabat.
nunc ad tē redeō: sī quid est opus, dīc, impetratumst.]
quid quaeritabās. Hal. #M# homō et mea mulier, uōs salutō.
[PANOSTRATA] et nōs tē. sed quid quaeritās. Hal. Vestigium hic requirō,
quā aufugit quaedam * aestiō * [LAMPADIO] quid id. quid nam est.
Hal. Alienum * et maerorem familiarem.
[LAMPADIO] Mala mers, era, haec et callida est. Phan. Ecastor ita uidētur.
[LAMPADIO] Imitatur nequam bestiam et damnificam. Phan. Quamnam, amābō.
[LAMPADIO] Inuoluolum, quae in pampinī foliō intorta implicat sē:
itidem haec exorditur sibī intortam orationem.
quid quaeritās. Hal. Cistellula hinc mī, adulēscēns, euolauit.
[LAMPADIO] In caueam latam oportuit. Hal. nōn edepol praeda magna.
[LAMPADIO] Mirum quīn grex uenalium in cistella īnfuerit una.
[PANOSTRATA] sine dicat. [LAMPADIO] #S# dicat quidem. Phan. Age loquere [tū] quid ibī īnfuerit.
Hal. Crepundia una. [LAMPADIO] Est quīdam homō, quī illam ait sē scīre ubī sit.
at pol ille ā quadam muliere, sī eam mōnstret, grātiam ineat.
[LAMPADIO] at sibī ille quīdam uolt darī mercedem. Hal. at pol illa quaedam,
quae illam cistellam perdidit, quoidam negat esse quod det.
[LAMPADIO] at enim ille quīdam o<peram bonam magis> expetit quam argentum.
Hal. at pol illī quoidam mulierī nūlla opera gratuita est.
[PANOSTRATA] commodule quaedam. tū tibi nunc prodēs. cōnfitemur
cistellam habēre. Hal. at uōs Salus seruassit. ubī ea nunc est.
[PANOSTRATA] saluam eccam. sed ego rem meam magnam cōnfabulari
tēcum uolō: sociam tē mihi adoptō ad meam salūtem.
Hal. quid istuc negōtī est. aut quis es. Phan. ego sum illius māter,
quae haec gestitauit. Hal. Hicine tū ergō habitās. Phan. Hariolare.
sed quaesō, ambagēs {mulier} mitte atque hoc age.
ēloquere, unde haec sunt tibi, citō, crepundia.
Hal. Mea haec erilis gestitauit filia.
[LAMPADIO] Mentiris, nam mea gestitauit, nōn tua.
[PANOSTRATA] nē obloquere. [LAMPADIO] Taceō. Phan. Mulier, perge dīcere.
ubī ea est, quae gestitauit. Hal. Hic in proximō.
[PANOSTRATA] istic quidem edepol meī uirī habitat gener.
* * *
[PANOSTRATA] nē obloquere rusus. perge porrō dīcere.
quot annōs nata dīcitur. Hal. Septemdecim.
[PANOSTRATA] mea est. [LAMPADIO] East: u< * numer>us annorum attulit.
Hal. quid quā <tibi causa haec dīxī.> iam quaerō meam.
[LAMPADIO] at po<l ego * > sunt, quaerō tertiam.
[PANOSTRATA] Quod quaeritabam, fīliam inuenī meam.
Hal. Aequom est <reponi> per fidem quod creditum est,
nē bene merentī sit malō benignitās.
nostra haec alumna est, tua profectō filia:
* * *
et redditura est tuam tibi, et ea grātia
domō profecta est. cēterum ex ipsa, obsecrō,
exquaeritote: ego serua sum. Phan. Aequom postulās.
Hal. Illius ego istanc esse malō grātiam.
sed istanc cistellam tē opsecrō ut reddās mihi.
[PANOSTRATA] quid fit, Lampadiō. [LAMPADIO] Quod tuom est teneās tuom.
[PANOSTRATA] at mē huius miseret. [LAMPADIO] sīc faciundum cēnseō:
da istī cistellam et intrō abī cum istāc semul.
[PANOSTRATA] tibi auscultabō. tene tū cistellam tibi,
abeamus intrō. sed quid <est> nōmen tuae
dominae. Hal. Melaenis. Phan. I prae, iam ego tē sequar.

V.I
Demiphō quid hoc negōtī est, quod omnēs hominēs fabulantur per uias
mihi esse fīliam inuentam. et Lampadionem mē in forō
quaesiuisse aiunt. [LAMPADIO] Ere, unde is. Dem. Ex senatū. [LAMPADIO] Gaudeō
tibi mea opera liberorum esse amplius. Dem. Enim nōn placet.
nil moror aliena mī opera fierī pluris liberōs.
sed quid istuc est. [LAMPADIO] Propera īre intrō hūc ad adfinem tuom,
fīliam tuam iam cognoscēs intus. ibidem uxor tua est.
abī citō. Dem. Praeuortī hoc certumst rēbus aliīs omnibus.
Caterua nē exspectetis, spectātōrēs, dum illī hūc ad uōs exeant:
nēmō exibit, omnēs intus cōnficient negotium.
ubī id erit factum, ornamenta ponent. postidea loci
quī deliquit uapulabit, quī nōn deliquit bibet.
nunc quod ad uōs, spectātōrēs, relicuom relinquitur,
mōre maiorum date plausum postrema in comoedia.

[CURCULIO]

[PALINURUS] quō tēd hoc noctis dicam proficiscī foras
Cum istōc ōrnātū cumque hāc pompa, Phaedrome.
Phaedromus quō Venus Cupidoque imperat, suadet Amor:
sī media nox est sīue est prima uespera,
sī status condictus cum hoste intercedit diēs,
tamen est eundum quō imperant ingratiis.
[PALINURUS] at tandem, tandem Phaed. Tandem es odiosus mihi.
[PALINURUS] istuc quidem nec bellum est nec memorabile:
tūte tibi puer es, lautus lucēs cereum.
Phaed. Egon apicularum congestum opera nōn feram,
ex dulcī oriundum melculō dulcī meō.
[PALINURUS] nam quō tē dicam ego īre. Phaed. #S# tū mē rogēs,
dicam ut sciās. Pal. #S# rogitem, quid respondēās.
Phaed. Hoc Aesculapī fanum est. Pal. plūs iam annō sciō.
Phaed. Huic proxumum illud ostiumst oculīssimum.
saluē, ualuistīn. Pal. Ostium occlusissimum,
caruitne febris tē herī uel nudiustertius
et herī cenauistine. Phaed. Deridesne mē.
[PALINURUS] quid tū ergō, īnsane, rogitās ualeatne ōstium.
Phaed. Bellissimum hercle uīdī et taciturnissimum,
numquam ūllum uerbum muttit: cum aperītur tacet,
cum illa noctū clanculum ad mē exit, tacet.
[PALINURUS] numquid tū quod tē aut genere indignum sit tuō
facis aut inceptās facinus facere, Phaedrome.
num tū pudicae cuipiam īnsidiās locas
aut quam pudīcam esse oportet. Phaed. Neminī,
nec mē ille sirit Iuppiter. Pal. ego item uolō.
ita tuom cōnfertō amāre semper, sī sapis,
nē id quod amēs populus sī sciat, tibi sit probrō.
semper curatō nē sīs intestabilis.
Phaed. quid istuc est uerbī. Pal. Caute ut incedās uia:
quod amās amatō testibus praesentibus.
Phaed.quīn lenō hic habitat. Pal. Nemō hinc prohibet nec uetat,
quīn quod palam est uenale, sī argentum est, emās.
nēmō īre quemquam publica prohibet uia.
dum nē per fundum saeptum faciās semitam,
dum tēd abstineās nūpta, uidua, uirgine,
iuuentute et pueris līberīs, ama quid lubet.
Phaed. Lenonis hae sunt aedēs. Pal. Male istīs euenat.
Phaed.quī. Pal.quia scelestam seruitūtem seruiunt.
Phaed. Obloquere. Pal. Fiat maxume. Phaed. Etiam tacēs.
[PALINURUS] nempe obloquī mē iusserās. Phaed. at nunc uetō.
sed ita utī occepī dīcere: eī ancillula est.
[PALINURUS] nempe huic lenonī quī hic habitat. Phaed. rēctē tenēs.
[PALINURUS] minus formidabō, nē excidat. Phaed. Odiosus es.
eam uolt meretricem facere. ea mē deperit,
ego autem cum illa facere nōlō mutuom.
[PALINURUS] quid ita. Phaed.quia proprium faciō: amō pariter simul.
[PALINURUS] malus clandestinus est amor, damnumst merum.
Phaed. Est hercle ita ut tū dīcis. Pal. Iamne ea fert iugum.
Phaed. Tam ā mē pudica est quasī soror mea sit, nisi
sī est osculandō quippiam impudicior.
[PALINURUS] semper tū scitō, flamma fumō est proxima.
fumō comburī nil potest, flamma potest.
quī ē nuce nuculeum esse uolt, frangit nucem:
quī uolt cubare, pandit saltum sauiis.
Phaed. at illa est pudica neque dum cubitat cum uiris.
[PALINURUS] crēdam, pudor sī cuiquam lenonī siet.
Phaed. Immō ut illam cēnsēs. ut quaeque illī occasiost,
subripere sē ad mē. ubī sauium oppegit, fugit.
id eō fit, quia hic lenō, <hic quī> aegrotus incubat
in Aesculapī fanō, is mē excruciat. Pal. quid est.
Phaed. Aliās mē poscit prō illa trīgintā minās,
aliās talentum magnum. neque quicquam queō
aequī bonique ab eō impetrare. Pal. Iniuriuss,
quī quod lenonī nullī est id ab eō petās.
Phaed. Nunc hinc parasītum in Cariam misī meum
petitum argentum ā meō sodalī mutuom.
quod sī nōn affert, quō mē uortam nesciō.
[PALINURUS] sī deōs salutas, dextrouorsum cēnseō.
Phaed. Nunc ara Veneris haec est ante hōrunc forēs.
mē īnferre Venerī uouī ieientaculum.
[PALINURUS] quid. tū tē ponēs Venerī ieientaculō.
Phaed. Me, tē atque hōsce omnis. Pal. Tum tū Venerem uomere uīs.
Phaed. cedo, puere, sinum. Pal. quid facturuss. Phaed. iam sciēs.
anus hic solet cubitare custōs ianitrix,
nōmen Leaenae est, multibiba atque merobiba.
[PALINURUS] Quasī tū lagoenam dicas, ubī uinum Chium
solet esse. Phaed. quid opust uerbīs. uinosissima est.
eaque extemplō ubī <ego> uīnō hās cōnspersī forēs,
dē odore adesse mē scit, aperit īlicō.
[PALINURUS] eine hic cum uīnō sinus fertur. Phaed. Nisī neuis.
[PALINURUS] nōlō hercle, nam istunc quī fert afflictum uelim.
ego nōbīs afferrī cēnsuī. Phaed.quīn tū tacēs.
sī quid super illī fuerit, id nōbīs sat est.
[PALINURUS] quisnam istic fluuiust, quem nōn recipiat mare.
Phaed. Sequere hāc, Palinure, mē ad forēs, fī mī obsequēns.
[PALINURUS] ita faciam. Phaed. Agite bibite, festiuae forēs.
potate, fite mihi uolentēs propitiae.
[PALINURUS] Voltisne oliuās [aut] pulpamentum [aut] capparim.
Phaed. Exsuscitate uostram hūc custodem mihi.
[PALINURUS] profundis uinum: quae tē rēs agitant. Phaed. Sine.
uiden ut aperiuntur aedēs festiuissumae.
num muttit cardō. est lepidus. Pal.quīn dās sauium.
Phaed. tacē, occultemus lumen et uocem. Pal. Licet.

I.II
Leaena Flōs ueteris uīnī meīs naribus obiectust,
eius amor cupidam mē hūc prolicit per tenebrās.
ubī ubī est, prope mē est. euax, habeō.
saluē, anime mī, Liberī lepōs.
ut ueteris uetus tuī cupida sum.
nam omnium unguentum odor prae tuō nautea est,
tū mihi stacta, tū cinnamum, tū rosa,
tū crocinum et casia es, tū telinum,
nam ubī tū profususs, ibī ego mē peruelim sepultam.
sed quom adhūc nasō odōs obsecutust meō,
da uicissim meō gutturī gaudium.
nil agō tēcum: ubī est ipsus. ipsum expetō
tangere, inuergere in mē liquorēs tuōs,
sine, ductim. sed hāc abiit, hāc persequar.
Phaed. Sitit haec anus. Pal. Quantillum sitit. Phaed. Modica est, capit quadrantal.
[PALINURUS] pol ut praedicās, uindemia [haec] huic anuī nōn sat est solī.
canem esse hanc quidem magis par fuit: sagax nasum habet. Leaena Amabō,
cuia uox sonat procul.
Phaed. Cēnseō hanc appellandam anum.
adibō. redī et respice ad mē, Leaena.
Leaena Imperator quis est.
Phaed. Vinipollēns lepidus Liber,
tibi quī screantī, siccae, semisomnae
adfert potionem et sitim <iam> sedatum it.
Leaena Quam longē ā mē abest. Phaed. Lumen hoc uide.
Leaena Grandiorem gradum ergō fac ad mē, obsecrō.
#PH# saluē. Le. Egon salua sim, quae sitī sicca sum. #PH# at iam bibēs. Leaena Diū fit.
Phaed. em tibi anus lepida. Leaena saluē, oculīssime homō.
[PALINURUS] age, effunde hoc citō in barathrum, properē
prolue cloacam. Phaed. tacē. Nolō huic male dīcī. Pal. Faciam igitur male potius.
Le. Venus, dē paulō paululum hoc tibi dabō haud lubenter.
nam tibi amantēs propitiantēs uinum potantēs danunt
omnēs, mihi haud saepe euenunt talēs hereditatēs.
[PALINURUS] hoc uide ut ingurgitat impura in sē merum auariter, faucibus plenis.
Phaed. Periī hercle, huic quid prīmum dicam nesciō. Pal. Em istuc, quod mihi dixtī.
Phaed. quid id est. Pal. Periisse ut tē dicās. Phaed. Male tibi dī faciant. Pal. dīc istī.
Le. Ah. Pal. quid est. ecquid lubet. Le. Lubet. Pal. Etiam mihi quoque stimulō fodere lubet tē.
Phaed. tacē, <nē> Pal. Nolī, taceō. ecce autem bibit arcus, pluet crēdō hercle hodiē.
Phaed. Iamne ego huic dicō. Pal. quid dīcēs. Phaed. #M# periisse. Pal. Age dice. Phaed. Anus, audī.
hoc uolō scīre tē: perditus sum miser.
Leaena at pol ego oppidō seruata.
sed quid est. quid lubet perditum dīcere
tē esse. Phaed.quia id quod amō careō.
Leaena Phaedrome mī, nē plora amābō.
tū mē curatō nē sitiam, ego tibi quod amās iam hūc adducam.
Phaed. Tibine ego, sī fidem seruās mēcum, uineam prō aurea statua statuam,
quae tuō gutturī sit monumentum.
quī mē in terra aequē fortunatus erit, sī illa ad mē bitet,
Palinure. Pal. Edepol quī amat, sī eget, misera adficitur, <ere>, aerumna.
Phaed. nōn ita rēs est, nam cōnfidō parasītum hodiē aduenturum
cum argentō ad mē. Pal. Magnum inceptas, sī id expectās quod nusquamst.
Phaed. quid sī adeam ad forēs atque occentem. Pal. #S# lubet, neque uetō neque iubeō,
quandō ego tē uideō immutatis mōribus esse, ere, atque ingeniō.
Phaed. Pessulī, heus pessulī, uōs salutō lubēns,
uōs amō, uōs uolō, uōs petō atque obsecrō,
gerite amantī mihi mōrem, amoenissumī,
fite causa mea ludiī barbarī,
sussilite, obsecrō, et mittite istanc foras,
quae mihi miserō amantī ebibit sanguinem.
hoc uide ut dormiunt pessulī pessumi
nec mea grātia commouent sē ocius.
rē spiciō, nihilī meam uōs grātiam facere.
st tacē, tacē. Pal. Taceō hercle equidem. Phaed. Sentiō sonitum.
tandem edepol mihi morigerī pessulī fiunt.

I.III
Leaena Placide egredere et sonitum prohibe forium et crepitum cardinum,
nē quod hic agimus erus percipiat fierī, mea Planesium.
mane, suffundam aquolam. Pal. Viden ut anus tremula medicinam facit.
eapse merum condidicit bibere, foribus dat aquam quam bibant.
Planesium V.I tū es, quī mē conuadatuss Veneriis uadimoniis.
sistō ego tibi mē et mihi contrā itidem <tū tē> ut sistās suadeō.
Phaed. Assum. nam sī absim, haud recusem quīn mihi male sit, mel meum.
Plan. Anime mī, <mē> procul amantem abesse haud cōnsentaneumst.
Phaed. Palinure, Palinure. Pal. Eloquere, quid est quod Palinurum uocēs.
Phaed. Est lepida. Pal. Nimis lepida. Phaed. Sum deus. Pal. Immō homō haud magnī pretī.
Phaed. quid uīdistī aut quid uidebis magis dīs aequiparabile.
[PALINURUS] male ualere tē, quod mī aegrest. Phaed. Male mī morigeruss, tacē.
[PALINURUS] ipsus sē excruciat quī homō quod amat uidet nec potitur dum licet.
Phaed. rēctē obiurgat. sānē haud quicquamst, magis quod cupiam iam diū.
Plan. Tene mē, amplectere ergō. Phaed. Hoc etiam est quam ob rem cupiam uiuere.
quia tē prohibet erus, clam [ero] potior. Pl. Prohibet. nec prohibere quit,
nec prohibebit nisī mors meum animum aps tē abalienauerit.
[PALINURUS] enim uērō nequeō durare quīn ego erum accusem meum:
nam bonum est pauxillum amāre sānē, īnsane nōn bonum est.
uērum totum īnsanum amāre, hoc est quod meus erus facit.
Phaed. Sibī sua habeant regna rēgēs, sibī diuitiās diuitēs,
sibī honorēs, sibī uirtutēs, sibī pugnas, sibī proelia:
dum mī abstineant inuidere, sibī quisque habeant quod suom est.
[PALINURUS] quid tū. Venerin peruigilare tē uouistī, Phaedrome.
nam hoc quidem edepol haud multō post luce lucebit. Phaed. tacē.
[PALINURUS] quid, taceam. quīn tū is dormitum. Phaed. Dormiō, nē occlamitēs.
[PALINURUS] tū quidem uigilās. Phaed. at meō mōre dormiō: hic somnust mihi.
[PALINURUS] heus tū {mulier} male mererī dē inmerente īnscitia est.
Plan. Irascere, sī tē edentem hic ā cibō abigat. Pal. Ilicet,
pariter hōs perire amandō uideō, uterque īnsaniunt.
uiden ut misere moliuntur. nequeunt complectī satis.
etiam dispertiminī. Plan. Nullum hominī est perpetuom bonum:
iam huic uoluptatī hoc adiunctum est odium. Pal. quid ais, propudium.
tūn etiam cum noctuinis oculīs odium mē uocās.
ebriola, persollae nūgae. Phaed. tūn meam Venerem uituperās.
† quod quidem mihi polluctus uirgis seruōs sermonem serat.
at nē tū hercle cum cruciatū magnō dīxistī id tuō.
em tibi male dictīs prō istīs, dictīs moderarī ut queās.
[PALINURUS] tuam fidem, Venus noctuuigila. Phaed. Pergin etiam, uerberō.
Plan. Nolī, amābō, uerberare lapidem, nē perdās manum.
[PALINURUS] flagitium probrumque magnum, Phaedrome, expergefacis:
bene mōnstrantem pugnīs caedis, hanc amas, nūgās merās.
hocine fierī, ut inmodestis hic tē moderēs mōribus.
Phaed. Aurō contrā cedo modestum amatorem: ā mē aurum accipe.
[PALINURUS] cedo mihi contrā aurichalcō cuī ego sanō seruiam.
Plan. Bene ualē, ocule mī, nam sonitum et crepitum claustrorum audiō,
aeditumum aperire fanum * quō usque, quaesō, ad hunc modum
inter nōs amōre utemur semper surrepticiō.
Phaed. Minime, nam parasītum misī nudiusquartus Cariam
petere argentum, is hodiē hic aderit. Plan. Nimium cōnsultās diū.
Phaed. Ita mē Venus amet, ut ego tē hoc trīduom numquam sinam
in domō esse istāc, quīn ego tē liberalem liberem.
Plan. Facitō ut memineris. tene etiam, prius quam hinc abeō, sauium.
Phaed. Siquidem hercle mihi rēgnum detur, numquam id potius persequar.
quandō ego tē uidebō. Plan. Em istōc uerbō uindictam para:
sī amas, eme, nē rogitēs, facitō ut pretiō peruincās tuō.
bene ualē. Phaed. Iamne ego relinquor. pulcre, Palinure, occidī.
[PALINURUS] ego quidem, quī et uapulandō et somnō pereō. Phaed. Sequere mē.

[Cappadox] Migrare certumst iam nunc ē fanō foras,
quandō Aesculapī ita sentiō sententiam,
ut quī mē nihilī faciat nec saluom uelit.
ualetudō decrescit, adcrescit labor.
nam iam quasī zona liene cinctus ambulō,
geminōs in uentre habēre uideor fīliōs.
nil metuō nisī nē medius disrumpar miser.
[Palinurus] si rēctē facias, Phaedrome, auscultēs mihi
atque istam exturbēs ex animō aegritudinem.
pauēs, parasitus quia nōn rediit Caria:
adferre argentum crēdō. nam sī nōn ferat,
tormentō nōn retinerī potuit ferreō,
quīn reciperet sē hūc esum ad praesepem suam.
Ca.quis hic est quī loquitur. Pa. Quoiam uocem ego audiō.
Capp. Estne hic Palinurus Phaedromī. Pal.quis hic est homō
cum collatiuō uentre atque oculīs herbeis.
dē fōrma nouī, dē colore nōn queō
nōuisse. iam iam noui: lenō est Cappadox.
congrediar. Capp. saluē, Palinure. Pal. O scelerum caput,
saluetō. quid agis. Capp. Viuō. Pal. Nempe ut dignus es.
sed quid tibi est. Capp. Lien enecat, renēs dolent,
pulmonēs distrahuntur, cruciatur iecur,
radicēs cordis pereunt, hīrae omnēs dolent.
[PALINURUS] tum tē igitur morbus agitat hepatiarius.
Capp. Facile est miserum inridere. Pal.quīn tū aliquot dies
perdura, dum intestina exputescunt tibi,
nunc dum salsura sat bonast: sī id feceris,
uenire poteris intestinis uilius.
Capp. Lien dierectust. Pal. Ambula, id lienī optumumst.
Capp. Aufer istaec, quaesō, atque hoc respondē quod rogō.
potin coniecturam facere, sī narrem tibi
hāc nocte quod ego somniauī dormiēns.
[PALINURUS] Vah, sōlus hic homost quī sciat diuinitus.
quīn coniectorēs ā mē cōnsilium petunt:
quod eis respondī, ea omnēs stant sententia.

[COCUS] Palinure, quid stās. quīn depromuntur mihi
quae opus sunt, parasitō ut sit parātum prandium,
quom ueniat. Pal. Mane sīs, dum huic coniciō somnium.
[COCUS] tūte ipse, sī quid somniastī, ad mē refers.
[PALINURUS] fateor. Coc. Abī, deprome. Pal. Age tū intereā huic somnium
narra, meliorem quam ego sum supponō tibi.
nam quod sciō omne ex hoc sciō. Cap. Operam ut det. Pal. Dabit.
Capp. Facit hic quod paucī, ut sit magistrō obsequēns.
da mī igitur operam. Coc. Tam etsī nōn nouī, dabō.
Capp. Hac nocte in somnīs uisus sum uiderier
procul sedere longē ā mē Aesculapium,
neque eum ad mē adire neque mē magnī pendere
uisumst. Coc. Item aliōs deōs facturōs scilicet:
sānē illī inter sē congruont concorditer.
nihil est mirandum, melius sī nil fit tibi,
namque incubare satius tē fuerat Iouī,
quī tibi auxiliō in iūre iurandō fuit.
Capp. Siquidem incubare uelint quī periurauerint,
locus nōn praeberī potis est in Capitoliō.
[COCUS] hoc animum aduorte: pācem ab Aesculapiō
petas, nē forte tibi euenat magnum malum,
quod in quiete tibi portentumst. Capp. Bene facis.
ibō atque orabō. Coc. Quae rēs male uortat tibi.
Palinurus Prō dī immortalēs, quem cōnspiciō. quis illic est.
estne hic parasitus quī missust in Cariam.
heus Phaedrome, exī, exī, exī, inquam, ocius.
Phaedromus quid istic clāmōrem tollis. Pal. Parasitum tuom
uideō currentem ellum usque in platea ultima.
hinc auscultemus quid agat. Phaed. Sane cēnseō.

II.III
Curculiō Date uiam mihi, notī [atque] ignotī, dum ego hic officium meum
faciō: fugite omnēs, abite et dē uia decedite,
nē quem in cursū capite aut cubitō aut pectore offendam aut genū.
ita nunc subitō, properē et celere obiectumst mihi negotium,
nec <homo> quisquamst tam opulentus, quī mī obsistat in uia,
nec strategus nec tyrannus quisquam, nec agoranomus,
nec demarchus nec comarchus, nec cum tanta gloria,
quīn cadat, quīn capite sistat in uia dē semita.
tum istī Graecī palliatī, capite opertō quī ambulant,
quī incedunt suffarcinatī cum libris, cum sportulis,
cōnstant, cōnferunt sermonēs inter sē<sē> drapetae,
obstant, obsistunt, incedunt cum suis sententiis,
quōs semper uideās bibentēs esse in thermipoliō,
ubī quid subripuere: opertō capitulō calidum bibunt,
tristēs atque ebriolī incedunt: eōs ego sī offenderō,
ex unoquoque eōrum exciam crepitum polentarium.
tum istī quī ludunt datatim seruī scurrarum in uia,
et datorēs et factorēs omnis subdam sub solum.
proin sē domī contineant * , uitent īnfortuniō.
Phaed. rēctē hic mōnstrat, sī imperare possit. nam ita nunc mōs uiget,
ita nunc seruitiumst: profectō modus haberī nōn potest.
Cur. Ecquis est quī mihi commōnstret Phaedromum genium meum.
ita rēs subita est, celeriter mihi [hoc] homine conuentō est opus.
[PALINURUS] tē ille quaerit. Phaed. quid sī adeamus. heus, Curculiō, tē uolō.
Curc.quis uocat. quis nominat mē. Phaed.quī tē conuentum cupit.
#C# Haud magis <mē> cupis quam ego tē cupiō. #PH# O mea opportunitas,
Curculiō exoptate, saluē. Curc. saluē. Phaed. Saluom gaudeō
tē aduenīre. cedo tuam mī dexteram. ubī sunt spēs meae.
ēloquere, obsecrō hercle. Curc. Eloquere, tē obsecrō, ubī sunt meae.
Phaed. quid tibist. Curc. Tenebrae oboriuntur, genua inedia succidunt.
Phaed. Lassitudine hercle crēdō. Curc. Retine, retine mē, obsecrō.
Phaed. Viden ut expalluit. datin istī sellam, ubī assidat, citō
et aqualem cum aqua. properatin ocius. Curc. Animō male est.
[PALINURUS] uīn aquam. Curc. si frustulenta est, da, obsecrō hercle, obsorbeam.
[PALINURUS] uae capitī tuō. Curc. Obsecrō hercle, facite uentum ut gaudeam.
[PALINURUS] maxume. Curc. quid facitis, quaesō. Pal. Ventum. Curc. Nolō equidem mihi
fierī uentulum. Phaed. quid igitur uīs. Curc. Esse, ut uentum gaudeam.
[PALINURUS] iuppiter tē dique perdant. Curc. Periī, prospiciō parum,
gramarum habeō dentēs plenōs, lippiunt faucēs fame,
ita cibī uaciuitate ueniō lassis lactibus.
#PH# iam edēs aliquid. Cū. Nolō hercle aliquid: certum quam aliquid mauolō.
[PALINURUS] immō sī scias, reliquiae quae sint. Curc. Scire nimis lubet
ubī sient, nam illis conuentis sānē opus est meīs dentibus.
#PH# pernam, abdomen, sumen sueris, glandium Cū. Ain tū omnia haec.
in carnariō fortasse dīcis. #PH# Immō in lancibus,
quae tibi sunt parata, postquam scimus uentūrum. Curc. uidē
nē mē ludās. Phaed. Ita mē amabit quam ego amō, ut ego haud mentior.
sed quod tē misī, nihilō sum certior. Curc. Nihil attulī.
Phaed. Perdidistī mē. Curc. Inuenire possum, sī mī operam datis.
postquam tuō iussū profectus sum, peruenī in Cariam,
uideō tuom sodalem, argentī rogō utī faciat cōpiam.
scirēs uelle grātiam tuam, noluit frustrarier,
ut decet uelle hominem amīcum amīcō, atque opitularier:
respondit mihi paucīs uerbīs, atque adeō fideliter,
quod tibi est item sibī esse, magnam argentī inopiam.
Phaed. Perdis mē tuīs dictīs. Curc. Immō seruō et seruatum uolō.
postquam mihi respōnsum est, abeō ab illō maestus ad forum
mēd illō frūstrā aduēnisse. forte aspiciō militem.
aggredior hominem, salutō adueniēns. ¤ saluē ¤ inquit mihi,
prendit dexteram, seducit, rogat quid ueniam Cariam.
dicō mē illō aduēnisse animī causa. ibī mē interrogat,
ecquem in Epidaurō Lyconem tarpezitam nōuerim.
dicō mē nōuisse. ¤ quid. lenonem Cappadocem. ¤ annuō
uisitasse. ¤ sed quid eum uīs. ¤ ¤ quia dē illō emī uirginem
trīgintā minis, uestem, aurum. et prō is decem coaccedunt minae. ¤ 
 ¤ dedistī tū argentum. ¤ inquam. ¤ immō apud trapezitam situm est
illum quem dīxī Lyconem, atque eī mandauī, quī anulō
meō tabellās obsignatās attulisset, ut daret
operam, ut mulierem ā lēnōne cum aurō et ueste abduceret. ¤ 
postquam hoc mihi narrauit, abeō ab illō. reuocat mē īlicō,
uocat mē ad cēnam. religiō fuit, denegare noluī.
 ¤ quid sī abeamus ac decumbamus. ¤ inquit. cōnsilium placet:
 ¤ neque diem decet morarī, neque noctī nocerier. ¤ 
 ¤ omnis rēs paratast ¤ . et nōs, quibus parātum est, assumus.
postquam cenatī atque appotī, talōs poscit sibī in manum,
prouocat mē in aleam, ut ego ludam: ponō pallium.
ille suom amiculum opposiuit, inuocat Planesium.
Phaed. Meosne amorēs. Curc. tacē parumper. iacit uolturiōs quattuor.
talōs arripiō, inuocō almam meam nutricem Herculem,
iactō basilicum. propinō magnum poclum: ille ebibit,
caput deponit, condormiscit. ego eī subducō anulum,
deducō pedēs dē lectō clam, nē milēs sentiat.
rogant mē seruī quō eam: dicō mē īre quō saturī solent.
ōstium ubī cōnspexī, exinde mē īlicō protinam dedī.
Phaed. Laudō. Curc. Laudatō quandō illud quod cupis effecerō.
* * *
eamus nunc intrō, ut tabellās cōnsignemus. Phaed. Num moror.
Curc. Atque aliquid prius obstrudamus, pernam, sumen, glandium,
haec sunt uentris stabilimenta, pane et assa bubula,
poculum grande, aula magna, ut satis cōnsilia suppetant.
tū tabellās cōnsignatō, hic ministrabit, ego edam.
dicam quem ad modum cōnscribās. sequere mē hāc intrō. Phaed. Sequor.

III.I
Lycō Beatus uideor: subduxī ratiunculam,
quantum aeris mihi sit quantumque alienī siet:
dīues sum, sī nōn reddō eis quibus debeō.
[sī reddō illis quibus debeō, plūs alienī est.]
uērum hercle uērō cum belle recogitō,
sī magis mē īnstabunt, ad praetorem sufferam.
[habent hunc mōrem plerique argentariī,
ut alius alium poscant, reddant neminī,
pugnīs rem soluant, sī quis poscat clarius.]
quī homō mature quaesiuit pecuniam,
nisī eam mature parsit, mature esurit.
cupiō aliquem emere puerum, quī usurarius
nunc mihi quaeratur. usus est pecunia.
Curculiō Nil tū mē saturum monueris. meminī et sciō.
ego hoc effectum lepide tibi tradam. tacē.
edepol nē ego hic mēd intus expleuī probe,
et quidem relīquī in uentre cellae unī locum,
ubī reliquiarum reliquiās reconderem.
quis hic est quī opertō capite Aesculapium
salutat. attat, quem quaerebam. sequere mē.
simulabō quasī nōn nōuerim. heus tū, tē uolō.
Lyc. Vnocule, saluē. Curc. Quaesō, deridesne mē.
Lyc. De Coclitum prosapia tē esse arbitror,
nam eī sunt unoculī. Curc. Catapulta hoc ictum est mihi
apud Sicyonem. Lyc. Nam quid id refert mea,
an aula quassa cum cinere effossus siet.
Curc. Superstitiosus hic quidem est, uēra praedicat.
nam illaec catapultae ad mē crēbrō commeant.
adulēscēns, ob rem pūblicam hoc intus mihi
quod īnsigne habeō, quaesō nē mē incomitiēs.
Lyc. Licetne īnforare, sī incomitiare nōn licet.
Curc. nōn īnforabis mē quidem, nec mihi placet
tuom profectō nec forum nec comitium.
sed hunc, quem quaerō, commōnstrare sī potes,
inibis ā mē solidam et grandem grātiam.
Lyconem quaerō tarpezitam. Lyc. dīc mihi,
quid eum nunc quaeris. aut cuiatiss. Curc. Eloquar.
ab Therapontigonō Platagidorō milite.
Lyc. Nouī edepol nōmen, nam mihi istōc nōmine,
dum scribō, expleuī totās cerās quattuor.
sed quid Lyconem quaeris. Curc. Mandatumst mihi,
ut hās tabellās ad eum ferrem. Lyc.quis tū homō es.
Curc. Libertus illius, quem omnēs Summanum uocant.
Lyc. Summane, saluē. quī Summanuss. fac sciam.
Curc.quia uestimenta, ubī obdormiuī ēbrius,
summanō, ob eam rem mē omnēs Summanum uocant.
Lyc. Alibī tē meliust quaerere hospitium tibi:
apud mē profectō nihil est Summanō locī.
sed istum quem quaeris ego sum. Curc. Quaesō, tūne is es,
Lycō trapezita. Lyc. ego sum. Curc. Multam mē tibi
salūtem iussit Therapontigonus dīcere,
et hās tabellās dare mē iussit. Lyc. Mihin. Curc. Ita.
cape, signum nosce. nostin. Lyc. quidnī nōuerim.
clupeatus elephantum ubī machaera dissicit.
Curc. Quod istic scrīptum est, id tē orare iusserat
profectō ut facerēs, suam sī uellēs grātiam.
Lyc. Concede, īnspiciam quid sit scrīptum. Curc. Maxime,
tuō arbitratu, dum auferam abs tē id quod petō.
Lyc. ¤ Milēs Lyconī in Epidaurō hospiti
suō Therapontigonus Platagidorus plurimam
salūtem dīcit. ¤ Curc. Meus hic est, hamum uorat.
Lyc. ¤ Tecum orō et quaesō, quī hās tabellās adferet
tibi, ut eī detur quam istic emī uirginem,
quod tē praesente istī egī tēque interprete,
et aurum et uestem. iam scīs ut conuenerit:
argentum dēs lenonī, is huic det uirginem. ¤ 
ubī ipsus. cur nōn uenit. Curc. ego dicam tibi:
quia nudiusquartus uenimus in Cariam
ex India. ibī nunc statuam uolt dare auream
solidam faciundam ex aurō Philippō, quae siet
septempedalis, factīs monumentum suis.
Lyc. Quam ob rem istuc. Curc. Dicam. quia enim Persas, Paphlagonēs,
Sinopēs, Arabēs, Carēs, Cretanōs, Syrōs,
Rhodiam atque Lyciam, Perediam et Perbibesiam,
Centauromachiam et Classiam Vnomammiam,
† Libyamque oram omnem Conterebromniam,
dimidiam partem nationum usque omnium
subegit sōlus intrā uīgintī diēs.
Lyc. Vah. Curc. quid mirare. Lyc.quia enim in cauea sī forent
conclusī, itidem ut pullī gallinaceī,
ita nōn potuere unō annō circumirier.
crēdō hercle tē esse ab illō, ita nūgās blatis.
Curc. Immō etiam porrō, sī uīs, dicam. Lyc. Nil moror.
sequere hāc, tē absoluam quā aduenistī grātia.
atque eccum uideō. lenō, saluē. Cappadox dī tē ament.
Lyc. quid hoc quod ad tē ueniō. Capp. Dicās quid uelis.
Lyc. Argentum accipias, cum illō mittās uirginem.
Capp. quid quod iuratus sum. Lyc. quid id refert tua,
dum argentum accipiās. Capp.quī monet quasī adiuuat.
sequiminī. Curc. Lenō, caue in tē sit mora mihi.

IV.I
Choragus Edepol nugatorem lepidum lepide hunc nactust Phaedromus.
halapantam an sycophantam magis esse dicam nesciō.
ornamenta quae locauī metuō ut possim recipere.
quamquam cum istōc mihi negōtī nihil est: ipsī Phaedromō
credidī. tamen asseruabō. sed dum hic egreditur foras,
commōnstrabō, quō in quemque hominem facile inueniatis locō,
nē nimiō opere sumat operam sī quem conuentum uelit,
uel uitiosum uel sine uitiō, uel probum uel improbum.
quī periurum conuenīre uolt hominem itō in comitium.
quī mendacem et gloriosum, apud Cloacinae sacrum,
ditis damnosōs maritōs sub basilica quaeritō.
ibidem erunt scorta exoleta quīque stipularī solent,
symbolarum collatorēs apud forum piscarium.
in forō īnfimō bonī hominēs atque ditēs ambulant,
in mediō propter canalem, ibī ostentatorēs merī.
cōnfidentēs garrulique et maleuolī supera lacum,
quī alterī dē nihilō audācter dicunt contumeliam
et quī ipsī sat habent quod in sē possit uērē dicier.
sub ueteribus, ibī sunt quī dant quīque accipiunt faenore.
pone aedem Castoris, ibī sunt subitō quibus credās male.
in Tuscō uicō, ibī sunt hominēs quī ipsī sēsē uenditant,
[in Velabrō uel pistorem uel lanium uel haruspicem]
uel quī ipsī uorsant uel quī aliīs ubī uorsentur praebeant.
[ditis damnosōs maritōs apud Leucadiam Oppiam.]
sed interim forēs crepuere: linguae moderandum est mihi.

IV.II
Curculiō I tū prae, uirgō: nōn queō quod pone mē est seruare.
et aurum et uestem omnem suam esse aiebat quam haec haberet.
Cappadox Nemō it īnfitiās. Curc. at tamen meliusculum est monere.
Lycō Mementō promisisse tē, sī quisquam hanc liberali
causa manū assereret, mihi omne argentum redditum irī,
minās trīgintā. Capp. Meminerō, dē istōc quietus estō.
et nunc idem dicō. Curc. Et quidem meminisse ego haec uolam tē.
Capp. Meminī, et mancupiō tibi dabō. Curc. Egon ab lēnōne quicquam
mancupiō accipiam, quibus suī nihil est nisī una lingua,
quī abiurant sī quid creditum est. alienōs mancupatis,
alienōs manū emittitis alienisque imperatis,
nec uōbīs auctor ullus est nec uosmet estis ullī.
item genus est lenonium inter hominēs meō quidem animō
ut muscae, culicēs, cimicēs pedesque pulicesque:
odiō et malō et molestiae, bonō usuī estis nullī,
nec uōbīscum quisquam in forō frūgī cōnsistere audet.
quī cōnstitit, culpant eum, cōnspicitur uituperatur,
eum rem fidemque perdere, tam etsī nil fēcit, aiunt.
Lyc. Edepol lenonēs meō animō nōuistī, lusce, lepide.
Curc. Eodem hercle uōs ponō et parō: parissimī estis hibus:
hī saltem in occultis locis prostant, uōs in forō ipsō.
uōs faenore hominēs, hī male suadendō et lustris lacerant.
rogitationis plurimās propter uōs populus sciuit,
quās uōs rogatās rumpitis: aliquam reperitis rimam.
quasī aquam feruentem frigidam esse, ita uōs putatis lēgēs.
Lyc. Tacuisse mauellem. Capp. Haū male meditate maledicax es.
Curc. Indignis sī male dīcitur, male dictum id esse dicō,
uērum sī dignis dīcitur, bene dictumst meō quidem animō.
ego mancupem tē nil moror nec lenonem alium quemquam.
Lycō, numquid uīs. Ly. Bene ualē. Cū. Vale. Ca. Heus tū, tibi ego dicō.
Curc. Eloquere, quid uīs. Capp. Quaesō, ut hanc curēs, <ut> bene sit istī.
bene ego istam eduxī meae domī et pudice. Curc. #S# huius miseret,
ecquid dās quī bene sit. Capp. Malum. Curc. Opust hoc quī tē procurēs.
Capp. quid stulta plorās. nē time, bene hercle uēndidī ego tē.
fac sīs bonae frūgī siēs, sequere istum bella belle.
Lyc. Summane, numquid nunciam mē uīs. Curc. Vale atque saluē,
nam et operam et pecuniam benigne praebuistī.
Lyc. salūtem multam dīcitō patronō. Curc. Nuntiabō.
Lyc. Numquid uīs, lenō. Capp. Istās minās decem, quī mē procurem,
dum melius sit mihi, dēs. Lyc. Dabuntur, crās petī iubetō.
Capp. Quandō bene gessī rem, uolō hic in fanō supplicare.
nam illam minis ōlim decem puellam paruolam emī,
sed eum quī mī illam uendidit numquam postilla uīdī.
periisse crēdō. quid id mea refert. ego argentum habeō.
quoi hominī dī sunt propitiī, lucrum eī profectō obiciunt.
nunc reī diuinae operam dabō. certumst bene mē curare.


Therapontigonus nōn ego nunc mediocrī incēdō īrātus iracundia,
sed eapse illa quā excidionem facere condidicī oppidis.
nunc nisī tū mihi properē properās dare iam trīgintā minās,
quās ego apud tē deposiuī, uītam propera ponere.
Lycō nōn edepol nunc ego tē mediocrī mactō īnfortuniō,
sed eopse illō quō mactare soleō quoi nil debeō.
Ther. nē tē mī faciās ferocem aut supplicare cēnseās.
Lyc. Nec tū mē quidem umquam subigēs, redditum ut reddam tibi,
nec datūrus sum. Ther. Idem ego istuc quom credebam credidī,
tē nihil esse redditurum. Lyc. quor nunc ā mē igitur petis.
Ther. Scire uolō quoi reddidistī. Lyc. Luscō libertō tuō,
is Summanum sē uocarī dīxit, eī reddidī.
[quī hās tabellās obsignatās attulit. Ther. Quās tū mihi tabellās.]
quōs tū mihi luscōs libertōs, quōs Summanōs somniās.
nec mihi quidem libertus ullust. Lyc. Facis sapientius
quam pars † lenonum, libertōs quī habent et eōs deserunt.
Ther. quid fēcī † Lyc. Quod mandastī fēcī, tuī honōris grātia,
tuom quī signum ad mē attulisset, nuntium nē spernerem.
Ther. Stultior stultō fuistī, quī tabellis crederēs.
Lyc.quis rēs publica et priuata geritur, nōnne eis crederem.
ego abeō, tibi rēs solutast rēctē. bellator, ualē.
Ther. quid ualeam. Lyc. Aut tū aegrota aetātem, sī lubet, per mē quidem.
Ther. quid ego nunc faciam. quid refert mē fēcisse regibus
ut mī oboedirent, sī hic mē hodiē umbraticus deriserit.


Cappadox Quoī hominī dī sunt propitiī, eī nōn esse iratōs putō.
postquam rem dīuīnam fēcī, uenit in mentem mihi,
nē trapezita exulatum abierit, argentum ut petam,
ut ego potius comedim quam ille. Ther. Iusseram saluēre tē.
Capp. Therapontigone Platagidore, saluē. saluōs quom aduenis
in Epidaurum, hic hodiē apud me numquam delingēs salem.
Ther. Bene uocas, uērum locata rēs est ut male sit tibi.
sed quid agit meum mercimonium apud tē. Capp. Nil apud mē quidem,
nē faciās testis, neque equidem debeō quicquam. Ther. quid est.
Capp. Quod fuī iuratus fēcī. Ther. Reddin an nōn uirginem,
prius quam tē huic meae machaerae obiciō, mastigia.
Capp. Vapulare ego tē uehementer iubeō: nē mē territēs.
illa abductast, tū auferere hinc ā mē, sī pergēs mihi
male loquī, profectō, cuī ego nisī malum nil debeō.
T. Mihin malum minitare. #C# Atque edepol nōn minitabor, sed dabō,
mihi sī pergēs molestus esse. Ther. Lenō minitatur mihi,
meaeque pugnae proeliarēs plurimae optritae iacent.
at ita mē machaera et clupeus *
bene iuuent pugnantem in acie: nisī mī uirgō redditur,
iam ego tē faciam ut hic formicae frustillatim differant.
Capp. at ita mē uolsellae, pecten, speculum, calamistrum meum
bene mē amassint meaque axitia linteumque extersuī,
ut ego tua magnifica uerba neque istās tuās magnās minās
nōn pluris faciō quam ancillam meam quae latrinam lauat.
ego illam reddidī quī argentum ā tē attulit. Ther.quis is est homō.
Capp. Tuom libertum esse aiebat sēsē Summanum. Ther. Meum.
attat, Curculiō hercle uerba mihi dedit, cum cogitō.
is mihi anulum subripuit. Capp. Perdidistin tū anulum.
milēs pulcrē centuriatus est expunctō in manipulō.
Ther. V.I nunc Curculionem inueniam. Capp. In triticō facillume,
uel quingentōs curculionēs prō unō faxō reperiās.
ego abeō, ualē atque saluē. Ther. Male ualē, male sit tibi.
quid ego faciam. maneam an abeam. sicin mī esse ōs oblitum.
cupiō dare mercedem quī illunc ubī sit commōnstret mihi.

V.I
Curculiō Antiquom poëtam audīuī scripsisse in tragoedia,
mulierēs duās peiorēs esse quam ūnam. rēs itast.
uērum mulierem peiorem quam haec amica est Phaedromi
nōn uīdī aut audīuī, neque pol dīcī nec fingī potest
peior quam haec est: quae ubī mē habēre hunc cōnspicatast anulum,
rogat unde habeam. ¤ quid id tū quaeris. ¤ ¤ quia mī quaesitost opus. ¤ 
negō mē dīcere. ut eum eriperet, manum arripuit mordicus.
uix forās mē abripuī atque effugī. apage istanc caniculam.

V.II
Planesium Phaedrome, propera. Phaedromus quid properem. Plan. Parasitum nē amiseris.
magna rēs est. Phaed. Nūlla est mihi, nam quam habuī absumpsī celeriter.
Plan. Teneō. Phaed. quid negotist. Plan. Rogita unde istunc habeat anulum.
pater istum meus gestitauit * Curc. at mea matertera.
Plan. Mater eī utendum dederat. Curc. Pater † uois rusum tibi.
Plan. Nugās garris. Curc. Soleō, nam propter eās uīuō facilius.
Plan. quid nunc. obsecrō, parentēs nē meōs mihi prohibeās.
Curc. quid ego. sub gemmane abstrusōs habeō tuam mātrem et patrem.
Plan. Libera ego sum nata. Curc. Et aliī multī quī nunc seruiunt.
Phaed. Enim uērō irascor. Curc. Dixī equidem tibi, unde ad mē hic peruenerit.
quotiēns dicendum est. elusī militem, inquam, in alea.
#TH# saluōs sum, eccum quem quaerebam. quid agis, bone uir. Cū. Audiō.
sī uīs tribus bolis, uel in chlamydem. Ther.quīn tū is in malam crucem
cum bolis, cum bulbis. redde mihi iam argentum aut uirginem.
Curc. Quod argentum, quās tū mihi tricās narrās. quam tū uirginem
mē reposcis. Ther. Quam ab lēnōne abduxtī hodiē, scelus uirī.
#C# Nūllam abduxī. T. Certe eccistam uideō. #PH# Virgō haec libera est.
Ther. Mean ancilla libera ut sit, quam ego numquam emisī manū.
Phaed.quis tibi hanc dedit mancipiō. aut unde emistī. fac sciam.
Ther. ego quidem prō istāc rem soluī ab trapezita meō.
quam ego pecuniam quadruplicem abs tē et lēnōne auferam.
Phaed.quī scīs mercarī furtiuās atque ingenuās uirginēs,
ambulā in iūs. Ther. nōn eō. Phaed. Licet [tē] antestarī. Ther. nōn licet.
Phaed. Iuppiter tē, milēs, perdat, intestatus uiuitō.
at ego, quem licet, tē. accēde hūc. Ther. Seruom antestarī. Curc. uidē.
em ut sciās mē liberum esse. ergō ambulā in iūs. Ther. Em tibi.
#C# O cīuēs, cīuēs. T. quid clamās. #PH# quid tibi istum tactiō est.
T.quia mihi lubitum est. #PH# Accede hūc tū, ego illum tibi dedam, tacē.
Plan. Phaedrome, obsecrō serua mē. #PH# Tamquam mē et genium meum.
milēs, quaesō <tē> ut mihi dicās unde illum habeās anulum,
quem parasitus hic tē elusit. Plan. Per tua genua tē obsecrō,
ut nōs faciās certiorēs. Ther. quid istuc ad uōs attinet.
quaeratis chlamydem et machaeram hanc unde ad mē peruenerit.
Curc. ut fastidit gloriosus. Ther. Mitte istum, ego dicam omnia.
Curc. Nihil est quod ille dīcit. Plan. Fac mē certiorem, obsecrō.
Ther. ego dicam, surge. hanc rem agite atque animum aduortite.
pater meus habuit Periplanēs †Planesium
is prius quam moritur mihi dedit tamquam suō,
ut aequom fuerat, fīliō. Plan. Prō Iuppiter.
Ther. Et istō mē heredem fēcit. Plan. <O> Pietās mea,
serua mē, quandō ego tē seruauī sedulō.
frater mī, saluē. Ther.quī crēdam ego istuc. cedo,
sī uēra memoras, quae fuit māter tua.
Plan. Cleobula. Ther. Nutrix quae fuit. Plan. Archestrata.
ea mē spectatum tulerat per Dionysia.
postquam illō uentum est, iam, ut mē collocauerat,
exoritur uentus turbō, spectacla ibī ruont,
ego pertimescō: [tum] ibī mē nesciō quis arripit
timidam atque pauidam, nec uiuam nec mortuam.
nec quō mē pactō abstulerit possum dīcere.
Ther. Meminī istanc turbam fierī. sed tū dīc mihi,
ubī is est homō quī tē surripuit. Plan. Nesciō.
uērum hunc seruauī semper mēcum una anulum.
cum hoc ōlim periī. Ther. cedo, ut īnspiciam. Curc. Sanan es,
quae istī committās. Plan. Sine modō. Ther. Prō Iuppiter,
hic est quem ego tibi misī natalī diē.
tam facile nouī quam mē. saluē, mea soror.
Plan. Frater mī, saluē. Phaed. Deōs uolō bene uortere
istam rem uōbīs. Curc. Et ego nōbīs omnibus:
tū ut hodiē adueniēns cēnam dēs sororiam,
hic nuptialem crās dabit. promittimus.
Ther. tacē tū. Curc. nōn taceō, quandō rēs uortit bene.
tū istanc desponde huic, milēs. ego dōtem dabō.
Ther. quid dotis. Curc. Egone. ut semper, dum uiuat, mē alat.
uērum hercle dicō. Ther. #M# lubente feceris.
sed lenō hic debet nōbīs trīgintā minās.
Phaed. Quam ob rem istuc. Ther.quia ille ita repromisit mihi:
sī quisquam hanc liberalī asseruisset manū,
sine controuersia omne argentum reddere.
nunc eamus ad lenonem. Curc. Laudō. Phaed. Hoc prius uolō,
meam rem agere. Ther. quid id est. Phaed. ut mihi hanc despondeās.
Curc. quid cessas, milēs, hanc huic uxōrem dare.
T. si haec uolt. Pl. mi frater, cupiō. T. Fiat. #C# Bene facis.
Phaed. Spondesne, milēs, mī hanc uxōrem. Ther. Spondeō.
Curc. Et ego hoc idem una spondeō. Ther. Lepide facis.
sed eccum lenonem, incēdit, thēnsaurum meum.

V.III
Cappadox Argentariis male credī quī aiunt, nūgās praedicant:
nam et bene et male credī dicō. id adeō ego hodiē expertus sum.
nōn male creditur quī numquam reddunt, sed prorsum perit.
uel ille, decem minās dum soluit, omnis mēnsās trānsiit.
postquam nil fit, clāmōre hominem poscō: ille in iūs mē uocat.
pessume metuī, nē mihi hodiē apud praetorem solueret.
uērum amīcī compulerunt: reddit argentum domō.
nunc domum properāre certumst. Ther. Heus tū, lenō, tē uolō.
Phaed. Et ego tē uolō. Capp. at ego uōs nōlō ambōs. Ther. Sta sīs īlicō,
atque argentum properē propera uomere. Capp. quid mēcum est tibi.
aut tibi. Ther.quia ego ex tē hodiē faciam pilum catapultarium
atque ita tē neruō torquebō, itidem ut catapultae solent.
Phaed. Delicatum tē hodiē faciam, cum catellō ut accubēs,
ferreō ego dicō. Capp. at ego uōs ambō in robustō carcere
ut pereatis. Phaed. Collum obstringe, abduce istum in malam crucem.
#TH# quidquid est, ipse ībit potius. Ca. Prō deum atque hominum fidem,
hocine pactō indemnatum atque intestatum mē abripī.
obsecrō, Planesium, et tē, Phaedrome, auxilium ut ferās.
Plan. Frater, obsecrō tē, nōlī hunc condemnatum perdere.
bene et pudice mē domī habuit. Ther. Haud uoluntate id sua:
Aesculapiō huic habētō, quom pudica es, grātiam.
nam sī ualuisset, iam prīdem quoquō posset mitteret.
Phaed. Animum aduortite, <ego> sī possum hoc inter uōs componere.
mitte istunc. accēde hūc, lenō. dicam meam sententiam,
siquidem uoltis quod decrerō facere. Ther. Tibī permittimus:
Capp. Dum quidem hercle ita iudicēs, nē quisquam ā mē argentum auferat.
T. Quodne promistī. Ca.quī promisī. #PH# Lingua. Ca. Eadem nunc negō.
dicendī, nōn rem perdendī grātia haec nata est mihi.
#PH# nihil agit, collum obstringe hominī. Ca. iam iam faciam ut iusseris.
Ther. Quandō uir bonus es, respondē quod rogō. Capp. Roga quod lubet.
Ther. Promistin, sī liberalī quisquam hanc assereret manū,
tē omne argentum redditurum. Capp. nōn commeminī dīcere.
Ther. quid. negās. Capp. Negō hercle uērō. quō praesente. quō in locō.
Ther. #M# ipsō praesente et Lycone tarpezita. Capp. nōn tacēs.
Ther. nōn taceō. Capp. nōn ego tē floccī faciō. nē mē territēs.
Ther. #M# ipsō praesente et Lycone factum est. Phaed. Satis crēdō tibi.
nunc adeō, ut tū scīre possīs, lenō, meam sententiam:
libera haec est, hic huius frater est, haec autem illius soror, †
haec mihi nubet: tū huic argentum redde. hoc iudicium meum est.
Ther. Tū autem in neruō iam iacebis, nisī mī argentum redditur.
Capp. Hercle istam rem iudicastī perfidiose, Phaedrome.
et tibi oberit et tē, milēs, dī deaeque perduint.
tū mē sequere. Ther. quō sequar tē. Capp. Ad trapezitam meum
ad praetorem. nam inde rem soluō omnibus quibus debeō.
Ther. ego tē in neruom, haud ad praetorem hinc rapiam, nī argentum refers.
Capp. ego tē uehementer perire cupiō, nē tū [mē] nesciās.
Ther. Itane uērō. Capp. Ita hercle uērō. Ther. Nouī ego hōs pugnōs meōs.
Capp. quid tum. Ther. quid tum, rogitās. hīsce ego, sī tū mē irritaueris,
placidum tē hodiē reddam. Capp. Age ergō, recipe āctūtum. Ther. Licet.
Phaed. Tu, milēs, apud mē cenabis. hodiē fient nuptiae.
Ther. Quae rēs bene uortat mī et uōbīs. spectātōrēs, plaudite.

EPIDICVS
I.I
Epidicus Heus, adulēscēns. Thesprioquis properantem mē reprehendit palliō.
Ep. Familiaris. Th. Fateor, nam odiō es nimium familiariter.
Ep. Respice uērō, Thespriō. Th. Oh,
Epidicumne ego cōnspicor.
Ep. Satis rēctē oculīs uteris.
#TH# saluē. Ep. dī dent quae uelis.
uenire saluom gaudeō. Th. quid cēterum. Ep. Quod eō adsolet:
cena tibi dabitur. Th. Spondeō. Ep. quid. Th. #M# accepturum, sī dabis.
Ep. quid tū agis. ut ualēs. exemplum adesse intellegō. euge,
corpulentior uidere atque habitior. Th. Huic grātia.
Ep. Quam quidem tē iam diū
perdidisse oportuit.
T. Minus iam furtificus sum quam antehāc. E. quid ita. T. Rapiō propalam.
Ep. dī immortalēs tē īnfelicent, ut tū es gradibus grandibus.
nam ut apud portum tē cōnspexī, curriculō occepī sequi:
uix adipiscendī potestās modō fuit. Th. Scurra es. Ep. Sciō
tē esse equidem hominem militarem. Th. audācter quam uīs dīcitō.
quid ais. perpetuen ualuistī. Ep. Varie. Th.quī uarie ualent,
capreaginum hominum nōn placet mihi neque pantherinum genus.
Ep. quid tibi uīs dicam nisī quod est. ut illae rēs. respondē. Th. Probe.
Ep. quid erilis noster fīlius. Th. Valet pugilice atque athletice.
Ep. Voluptabilem mihi nuntium tuō aduentū adportas, Thespriō.
sed ubist is. Th. Aduenit simul. Ep. V.I is ergō est. nisī sī in uidulō
aut sī in mellina attulistī. Th. dī tē perdant. Ep. Te uolo 
percontari: operam da, opera reddetur tibi.
#TH# iūs dīcis. Ep. #M# decet. Th. iam tū autem nōbīs praeturam geris.
Ep. quem dīcēs digniorem esse hominem hodiē atēnīs alterum.
#TH# at ūnum ā praetura tua,
Epidice, abest. Ep. quidnam. Th. Sciēs.
lictorēs duō, duō ulmei
fascēs uirgarum. Ep. uae tibi.
sed quid ais. Th. quid rogās. Ep. V.I arma sunt Stratippoclī.
T. Pol illa ad hostis trānsfugerunt. E. Armane. T. Atque equidem citō.
Ep. Serione dīcis tū.
#TH# sēriō, inquam: hostēs habent.
Ep. edepol facinus improbum. Th. at iam ante aliī fecerunt idem.
erit illī illa rēs honorī. Ep.quī. Th.quia ante aliīs fuit.
Mulciber, crēdō, arma fēcit quae habuit Stratippoclēs.
trauolauerunt ad hostis. Ep. Tum ille prognatus Theti
sine perdat: alia apportabunt eī Nereī filiae.
id modō uidendum est, ut materiēs suppetat scutariis,
sī in singulis stipendiis is ad hostis exuuiās dabit.
#TH# supersede istīs rēbus iam. Ep. Tū ipse, ubī lubet, finem face.
#TH# desiste percontārier. Ep. Loquere ipse: ubist Stratippoclēs.
#TH# est causa quā causa simul mēcum īre ueritust. Ep. quidnam id est.
#TH# patrem uidere sē neuolt etiam nunc. Ep. Quapropter. Th. Sciēs.
quia fōrma lepida et liberalī captiuam adulescentulam
dē praeda mercatust. Ep. quid ego ex tē audiō. Th. Hoc quod fābulor.
Ep. Cur eam emit. Th. Animī causa. Ep. Quot illic homō animōs habet.
nam certō, prius quam hinc ad legiōnem abiit domō,
ipsus mandauit mī, ab lēnōne ut fidicina,
quam amabat, emeretur sibī. id eī impetratum reddidī.
#TH# Vtcumque in altō uentust, Epidice, exim uelum uortitur.
Ep. uae miserō mihi, male perdidit mē. Th. quid istuc. quidnam est.
Ep. quid istanc quam emit, quantī eam emit. Th. Vilī. Ep. Haud istuc tē rogō.
#TH# quid igitur. Ep. Quot minis. Th. Tot: quadraginta minis.
id adeō argentum ab danista apud Thebās sumpsit faenore,
in diēs minasque argentī singulās nummis. Ep. Papae.
#TH# et is danista aduenit una cum eō, quī argentum petit.
Ep. dī immortalēs, ut ego interiī basilice. Th. quid iam. aut quid est,
Epidice. Ep. Perdidit mē. Th.quis. Ep. ille quī arma perdidit.
#TH# nam quid ita. Ep.quia cottidie ipse ad mē ab legione epistulas
mittebat sed taceam optumum est,
plūs scīre satiust quam loquī seruom hominem. ea sapientia est.
#TH# nesciō edepol quid tū timidus es, trepidas, Epidice, ita uoltum tuom†
uideor uidere commeruisse hic mē absente in tē aliquid malī.
Ep. Potin ut molestus nē siēs. Th. Abeō. Ep. Asta, abīre hinc nōn sinam.
#TH# quid nunc mē retinēs. Ep. Amatne istam quam emit dē praeda. Th. Rogās.
deperit. Ep. Detegetur corium dē tergō meō. †
#TH# plusque amat quam tē umquam amauit. Ep. Iuppiter tē perduit.
#TH# mitte nunciam, nam ille mē uetuit domum
uenire, ad Chaeribulum iussit hūc in proxumum.
ibī manere iussit, eō uenturust ipsus. Ep. quid ita. Th. Dicam:
quia patrem prius conuenīre sē nōn uolt neque cōnspicarī,
quam id argentum, quod debetur prō illa, denumerauerit.
Ep. eu edepol rēs turbulentās. Th. Mitte mē ut eam nunciam.
Ep. Haecine ubī scibit senex,
puppis pereunda est probe.
#TH# quid istuc ad mē attinet,
quō tū intereās modō.
Ep.quia perire sōlus nōlō, tē cupiō perire mēcum,
beneuolēns cum beneuolente. Th. Abī in malam rem maxumam ā mē
cum istāc condicione. Ep. I sānē, siquidem festinās magis.
#TH# numquam hominem quemquam conuenī, unde abierim lubentius.
Ep. Illic hinc abiit. sōlus nunc es. quō in locō haec rēs sit uidēs,
Epidice: nisī quid tibi in tete auxilī est, absumptus es.
tantae in tē impendent ruinae: nisī suffulcis firmiter,
nōn potes subsistere, itaque in tē inruont montēs malī.
neque ego nunc quō modō
mē expeditum ex impeditō faciam, cōnsilium placet.
ego miser perpuli
meīs dolis senem, ut cēnseret suam sēsē emere fīliam:
is suō fīliō
fidicinam emit, quam ipse amat, quam abiēns mandauit mihi.
sī sibī nunc alteram
ab legione adduxit animī causa, corium perdidī.
nam ubī senex sēnserit
sibī data esse uerba, uirgis dorsum despoliet meum.
at enim tū praecaue.
at enim bat enim, nihil est istuc. plānē hoc corruptumst caput.
nequam homō es, Epidice.
quī lubidost male loquī.
quia tū tete deseris.
quid faciam. mēn rogās.
tū quidem antehāc aliīs solēbās dare cōnsilia mutua.
aliquid aliqua reperiundumst. sed ego cessō īre obuiam
adulescentī, ut quid negōtī sit sciam. atque ipse illic est.
trīstis est. cum Chaeribulō incēdit aequalī suō.
hūc concedam, orationem unde hōrum placidē persequar.

I.II
Stratippoclēs Rem tibi sum ēlocūtus omnem, Chaeribule, atque admodum
meōrum maerorum atque amorum summam edictauī tibi.
Chaeribulus Praeter aetātem et uirtūtem stultus es, Stratippoclēs.
idne pudet tē, quia captiuam genere prognatam bonō
dē praeda es mercatus. quis erit, uitiō quī id uortat tibi.
Str.quī inuident omnēs inimicōs mī illoc factō repperī.
at pudicitiae eius numquam nec uim nec uitium attulī.
Chaer. iam istōc probior [es] meō quidem animō, cum in amōre temperēs.
Str. Nihil agit quī diffidentem uerbīs solatur suis.
is est amīcus, quī in rē dubia rē iuuat, ubī rest opus.
Chaer. quid tibi mē uīs facere. Str. Argentī dare quadraginta minās,
quod danistae detur, unde ego illud sūmpsī faenore.
Chaer. #S# hercle haberem * Str. Nam quid tē igitur retulit
beneficum esse oratione, sī ad rem auxilium emortuom est.
Chaer.quīn edepol egomet clāmōre differor, difflagitor.
Str. Malim istius modī mihi amicōs furnō mersōs quam forō.
sed operam Epidicī nunc mē emere pretiō pretiosō uelim.
quem quidem ego hominem irrigatum plagis pistorī dabō,
nisī hodiē prius comparassit mihi quadraginta minās,
quam argentī fuerō ēlocūtus eī postremam syllabam.
Ep. Salua rēs est: bene promittit, sperō seruabit fidem.
sine meō sumptū paratae iam sunt scapulis symbolae.
aggrediar hominem. aduenientem peregre erum [suom] Stratippoclem
impertit salute seruōs Epidicus. Str. V.I is est. Ep. Adest.
saluom hūc aduēnisse Str. Tam tibi istuc crēdō quam mihi.
Ep. Benene usque ualuistī. Str. A morbō ualuī, ab animō aeger fuī.
Ep. Quod ad mē attinuit, ego curaui: quod mandauistī mihi
impetratum est, empta ancilla, quod tūte ad mē litterās
missiculabās. Str. Perdidistī omnem operam. Ep. Nam quī perdidī.
Str.quia meō neque cara est cordī neque placet. Ep. quid retulit
mihi tantō opere tē mandare et mittere ad mē epistulās.
Str. Illam amabam ōlim, nunc iam alia cūrā impendet pectorī.
Ep. Hercle miserum est ingratum esse hominī id quod faciās bene.
ego quod bene fēcī male fēcī, quia amor mutauit locum.
Str. Desipiebam mentis, cum illa scripta mittebam tibi.
Ep. Men piacularem oportet fierī ob stultitiam tuam,
ut meum tergum tuae stultitiae subdās succidaneum.
Str. quid istic. uerba facimus. huic hominī opust quadraginta minis
celeriter calidis, danistae quās resoluat, et citō.
Ep. dīc modō unde auferre mē uīs. ā quō trapezita petō.
Str. unde libet. nam nī ante sōlem occasum elō *
meam domum nē inbitās. tū tē in pistrinum *
Ep. Facile tū istuc sine periclō et cūrā, corde liberō
fabulare. nouī ego nostrōs. mihi dolet cum ego uapulō.
Str. quid tū nunc. patierin ut ego mē interimam. Ep. nē feceris.
ego istuc accedam perīclum potius atque audaciam.
Str. Nunc placēs, nunc ego tē laudō. Ep. Patiar ego istuc quod lubet.
Str. quid illa fīet fidicina igitur. Ep. Aliqua rēs reperibitur,
aliqua ope exsoluar, extricabor aliqua. Str. Plenus cōnsilī es.
nouī ego tē. Ep. Est Euboicus milēs locuplēs, multō aurō potēns,
quī ubī tibi istam emptam esse scibit atque hanc adductam alteram,
continuō tē orabit ultrō ut illam tramittās sibī.
sed ubī illa est quam tū adduxistī tēcum. Str. iam faxō hic erit.
Ch. quid hic nunc agimus. St. Eamus intrō hūc ad tē, ut hunc hodiē diem
lūculentum habeāmus. Ep. Ite intrō, ego dē rē argentaria
iam senatum conuocabō in corde cōnsiliarium,
quoi potissimum indicatur bellum unde argentum auferam.
Epidice, uide quid agas, ita rēs subitō haec obiectast tibi.
nōn enim nunc tibi dormitandī neque cunctandī cōpia est:
adeundumst. senem oppugnare certumst cōnsilium mihi.
ī abī intrō atque adulescentī dīc iam nostrō erilī fīliō,
nē hinc forās ambulet nēue usquam obuiam ueniat senī.

II.I
Apoecidēs Plerique hominēs, quōs cum nil refert pudet,
ubī pudendum est ibī eōs deserit pudor,
quom usus est ut pudeat.
is adeō tū es. quid est quod pudendum siet,
genere natam bonō pauperem domum
dūcere tē uxōrem.
praesertim eam, quā ex tibi commemorēs hanc quae domist
fīliam prognatam.
Periphanēs Reuereor fīlium. Ap. at pol ego tē credidi
uxōrem, quam tū extulistī, pudore exsequī,
cuius quotiēns sepulcrum uidēs, sacruficas
īlicō Orcō hostiis, neque adeō iniuria,
quia licitumst eam tibi uiuendō uincere. Per. Oh,
Herculēs ego fuī, dum illa mēcum fuit.
neque sexta aerumna acerbior Herculī, quam illa mihi obiectast.
Ap. Pulcra edepol dōs pecuniast. Per. Quae quidem pol nōn maritast.

II.II
Epidicus St, tacete, habete animum bonum.
liquidō exeō forās auspiciō, auī sinistra.
acutum cultrum habeō, senis quī exenterem marsuppium.
sed eccum ipsum ante aedīs cōnspicor Apoecide†
qualis uolō uetulōs duō.
iam ego mē conuortam in hirudinem atque eōrum exsugebō sanguinem,
senatī quī columen cluent.
* * *
(Ap.) continuō ut maritus fīat. Per. Laudō cōnsilium tuom.
nam ego illum audīuī in amōrem haerere apud nesciō quam fidicinam,
id ego excrucior. Ep. dī hercle omnis mē adiuuant augent amant:
ipsī hī quidem mihi dant uiam, quō pactō ab sē argentum auferam.
age nunciam orna tē, Epidice, et palliolum in collum conice
itaque adsimulatō quasī per urbem tōtam hominem quaesiueris.
age, sī quid agis. dī immortalēs, utinam conueniam domī
Periphanem, per omnem urbem quem sum defessus quaerere:
per medicinas, per tōnstrinas, in gymnasiō atque in forō,
per myropolia et lanienās circumque argentariās.
rogitandō sum raucus factus, paene in cursū concidī.
Per. Epidice. Ep. Epidicum quis est quī reuocat. Per. ego sum, Periphanēs.
Ap. Et ego Apoecidēs sum. Ep. Et ego quidem sum Epidicus. sed, ere, optuma
uōs uideō opportunitate ambō aduenīre. Per. quid reī est.
Ep. Mane <dum>, sine respirem quaesō. Per. Immō adquiesce. Ep. Animō malest.
A. Recipe anhelitum. P. Clementer, requiesce. E. Animum aduortite.
ā legione omnēs remissī sunt domum Thebis. Ap. <Quis hoc>
dīcit factum. E. ego ita factum esse dicō. P. scīn tū istuc. E. Sciō.
Per.quī tū scīs. Ep.quia ego īre uīdī militēs plenis uiis.
arma referunt et iumenta ducunt. Per. Nimis factum bene.
Ep. Tum captiuorum quid ducunt sēcum! puerōs, uirginēs,
binōs, ternōs, alius quinque. fit concursus per uias,
fīliōs suōs quisque uisunt. Per. Hercle rem gestam bene.
Ep. Tum meretricum numerus tantus, quantum in urbe omnī fuit,
obuiam ornatae occurrebant suis quaeque amatoribus,
eōs captabant. id adeō quī maxime animum aduorterim.
pleraeque eae sub uestimentis sēcum habebant retia.
quom ad portam ueniō, atque ego illam illī uideō praestolarier
et cum ea tibicinae ibant quattuor. Per.quīcum, Epidice.
Ep. Cum illa quam tuōs gnatus annōs multōs deamat, deperit,
ubī fidemque remque sēque tēque properat perdere.
ea praestolabatur illum apud portam. Per. Viden ueneficam.
Ep. Sed uestita, aurata, ornata ut lepide, ut concinne, ut noue.
Per. quid erat induta. an regillam induculam an mendiculam.
Ep. Inpluuiatam, ut istaec faciunt uestimentis nomina.
Per. V.In inpluuium induta fuerit. Ep. quid istuc tam mirabile est.
quasī nōn fundis exornatae multae incedant per uiās.
at tributus quom imperatus est, negant pendī potis:
illis quibus tributus maior penditur, pendī potest.
quid istae, quae uestī quotannis nomina inueniunt noua.
tunicam rallam, tunicam spissam, linteolum caesicium,
indusiatam, patagiatam, caltulam aut crocotulam,
subparum aut subnimium, ricam, basilicum aut exoticum,
cumatile aut plumatile, carinum aut cerinum gerrae maxumae.
canī quoque etiam ademptumst nōmen. Per.quī. Ep. Vocant Laconicum.
haec uocabula auctionēs subigunt ut faciant uirōs.
Ap.quīn tū ut occēpistī loquere. Ep. Occepere aliae mulierēs
duae post mē sīc fabularī inter sēsē egō abscessī sciēns
paulum ab illis, dissimulabam earum operam sermonī dare.
nec satis exaudibam, nec sermonis fallebar tamen,
quae loquerentur. Per. Id lubidost scīre. Ep. Ibī illārum altera
dīxit illī quīcum ipsa ībat (Per. quid. Ep. tacē ergō, ut audias)
postquam illam sunt cōnspicatae, quam tuōs gnatus deperit:
 ¤ quam facile et quam fortunate euenit illī, obsecrō,
mulierī, quam liberare uolt amātor. ¤ ¤ quisnam is est. ¤ 
inquit altera illī. ibī illa nominat Stratippoclem
Periphanaī fīlium. Per. Periī hercle. quid ego ex tē audiō.
Ep. Hoc quod āctum est. egomet postquam id illās audīuī loquī,
coepī rūrsum uorsum ad illās pauxillatim accedere,
quasī retruderet hominum mē uīs inuitum. Per. Intellegō.
Ep. Ibī illa interrogauit illam: ¤ quī scīs. quis id dīxit tibi. ¤ 
 ¤ quīn hodiē adlatae tabellae sunt ad eam ā Stratippocle,
eum argentum sumpsisse apud Thebās ab danista faenore,
id parātum et sēsē ob eam rem id ferre. Per. Certō ego occidī.
Ep. haec sīc aibat: sīc audiuisse ex eapse atque epistula.
Per. quid ego nunc faciam. cōnsilium ā tē expetessō, Apoecidēs.
Ap. Reperiamus aliquid calidī conducibilis cōnsilī.
nam ille quidem aut iam hic aderit, crēdō hercle, aut iam adest. Ep. #S# aequom siet
mē plūs sapere quam uōs, dederim uōbīs cōnsilium catum,
quod laudetis, ut ego opinō, uterque, Per. Ergō ubī id est, Epidice.
Ep. Atque ad eam rem conducibile. Ap. quid istuc dubitās dīcere.
Ep. Vōs priorēs esse oportet, nōs posterius dīcere,
quī plūs sapitis. Per. Eia uērō, age dīc. Ep. at deridebitis.
Ap. nōn edepol faciemus. Ep. Immō, sī placebit, utitor,
cōnsilium sī nōn placebit, reperitote rēctius.
mihi istic nec seritur nec metitur, nisī ea quae tū uīs uolō.
Per. Gratiam habeō. fac participēs nōs tuae sapientiae.
Ep. Continuō arbitretur uxor tuō gnatō atque ut fidicinam
illam quam is uolt liberare, quae illum corrumpit tibi,
ulciscare atque ita curetur, usque ad mortem ut seruiat.
Ap. Fierī oportet. Per. Facere cupiō quiduīs, dum id fīat modō. Ep. Em,
nunc occasiost faciundī, prius quam in urbem aduēnerit,
sicut crās hic aderit, hodiē nōn uenit. Per.quī scīs. Ep. Sciō.
quia mihi alius dīxit quī illinc uenit, mane hic adfore.
Per.quīn tū ēloquere, quid faciemus. Ep. sīc faciundum cēnseō
quasī tū cupiās liberare fidicinam animī grātia
quasique amēs uehementer tū illam. P. Quam ad rem istuc refert. E. Rogās.
ut enim praestinēs argentō, prius quam ueniat fīlius,
atque ut eam tē in libertatem dicās emere, Per. Intellegō.
Ep. V.I erit empta, ut aliquō ex urbe amoueās. nisī quid est tua
secus sententia. Per. Immō docte. Ep. quid tua autem, Apoecidēs.
Ap. quid ego iam nisī tē commentum nimis astute intellegō.
Ep. iam <simul> igitur amota eī erit omnis cōnsultatiō
nuptiarum, nē grauetur quod uelis. Per. Viue sapis,
et placet. Ep. Tum tū igitur calide quidquid acturuss age.
Per. Rem hercle loquere. Ep. Et repperī, haec tē quī abscedat suspiciō.
Per. Sine mē scīre. Ep. Scibis, audī. Ap. Sapit hic plenō pectore.
Ep. Opus est homine quī illō argentum deferat prō fidicina.
nam tē nōlō neque opus factost. Per. quid iam. Ep. nē tē cēnseat
filī causa facere, Per. Docte. Ep. quō illum ab illa prohibeās.
nē quā ob eam suspicionem difficultās euenat.
Per. quem hominem inueniemus ad eam rem utilem. Ep. Hic erit optimus,
hic poterit cauere rēctē, iura quī et lēgēs tenet.
Per. Epidicō habeās grātiam. Ep. Sed ego istuc faciam sedulō:
ego illum conueniam atque adducam hunc ad eum quoiast fidicina,
atque argentum ego cum hoc feram. P. Quantī emī potest minimō. Ep. Illane.
ad quadraginta fortasse eam posse emī minimō minis.
uērum sī plūs dederis, referam, nihil in ea rē captiost.
atque id nōn decem occupatum tibi erit argentum diēs.
Per. quīdum. Ep.quia enim mulierem alius illam adulēscēns deperit,
aurō opulentus, magnus milēs Rhodius, raptor hostium,
gloriosus: is emet illam dē tē et dabit aurum lubēns.
face modō, est lucrum hic tibi amplum. P. Deōs quidem orō. E. Impetrās.
Ap.quīn tū is intrō atque huic argentum promis. ego uisam ad forum.
Epidice, eō uenī. Ep. nē abitās prius quam ego ad tē uenerō.
A. Vsque opperiar. P. Sequere tū intrō. E. I, numera, nil ego tē moror.

II.III
nūllum esse opinor ego agrum in agrō Atticō
aequē feracem quam hic est noster Periphanēs.
quīn ex occlusō atque obsignatō armariō
decutiō argentī tantum quantum mihi lubet.
quod pol ego metuō sī senex resciuerit,
nē ulmōs parasitōs faciat, quae usque attondeant.
sed mē una turbat rēs ratioque, Apoecidi
quam ostendam fidicinam aliquam conducticiam.
atque id quoque habeō: mane mē iussit senex
conducere aliquam fidicinam sibī hūc domum,
<quae>, dum rem dinam faceret, cantaret sibī.
ea conducetur atque eī praemōnstrabitur
quō pactō fīat subdola aduersus senem.
ibō intrō, argentum accipiam ab damnosō sene.

III.I
Stratippoclēs Expectandō exedor miser atque exenteror,
quō modō mī epidicī blanda dicta euenant.
nimis diū maceror: sitne quid necne sit,
scīre cupiō. Chaeribulus Per illam tibi cōpiam
cōpiam parare aliam licet: sciuī equidem in prīncipiō īlicō
nūllam tibi esse in illō cōpiam. Str. Interiī hercle ego.
Chaer. absurde facis quī angās tē animī. sī hercle ego illum semel prenderō,
numquam inridere nōs illum inultum sinam seruom hominem.
Chaer. quid illum facere uīs, quī, tibi quoi dīuitiae domī maxumae sunt,
is nummum nūllum habēs neque sodalī tuō in tē copiast.
Chaer. #S# hercle habeam, pollicear lubēns, uērum aliquid aliqua aliquō modō
alicunde ab aliquī aliqua tibi spēs est fore meliorem fortunam.
Str. uae tibi, muricide homō. Chaer.quī tibi lubet mihi male loquī.
Str.quippe tū mī aliquid aliquō modō alicunde ab aliquibus blatis
quod nusquamst neque ego id inmittō in aurēs meās
nec mihi plūs adiumentī †adēs, quam ille quī numquam etiam natust.

III.II
Epidicus Fecistī iam officium tuom, mē meum nunc facere oportet.
per hanc curam quietō tibi licet esse hoc quidem iam periit:
nē quid tibi hinc in spem referas, oppidō hoc pollinctum est.
crede modō mihi: sīc ego agō, sīc egerunt nostrī.
prō dī immortalēs, mihi hunc diem dedistis lūculentum,
ut facilem atque impetrabilem! sed ego hinc migrare cessō,
ut importem in coloniam hunc <meo> auspiciō commeatum.
mihi cessō, cum stō. sed quid hoc. ante aedīs duō sodalēs,
erum et Chaeribulum, cōnspicor. quid hic agitis. accipe hoc sīs.
Str. Quantum hic inest. Ep. Quantum sat est, et plūs satis: superfit.
decem minis plūs attulī quam tū danistae debēs.
dum tibi ego placeam atque obsequar, meum tergum floccī faciō.
Str. Nam quid ita. Ep.quia ego tuom patrem faciam parenticidam.
Str. quid istuc est uerbī. Ep. Nil moror uetera et uolgata uerba.
peratum ductarent: ego follitum ductitabō.
nam lenō omne argentum abstulit prō fidicina (ego resoluī,
manibus his denumeraui) pater suam natam quam esse credit.
nunc iterum ut fallatur pater tibique auxilium apparetur
inueni: nam ita suasī senī atque hanc habuī orationem
* * *
ut cum rediissēs nē tibi eius cōpia esset. Str. Euge.
* * *
(Ep.) ea iam domist prō filia. Str. <iam> teneō. Ep. Nunc cautorem
dedit mihi ad hanc rem Apoecidem, is apud forum manet mē,
[quasique amaret] caueat. Str. Haud male. Ep. iam ipse cautor captust.
ipse in meō collō tuōs pater cruminam collocauit.
is adornat, adueniēns domī extemplō ut maritus fiās.
Str. Vnō persuadebit modō, sī illam, quae adducta est mēcum,
mī adempsit Orcus. Ep. Nunc ego hanc astutiam īnstituī.
deueniam ad lenonem domum egomet sōlus, eum ego docebō,
sī quid ad eum adueniam, ut sibī esse datum argentum dicat
prō fidicina, argentī minās sē habēre quinquaginta
(quippe ego quī nudiustertius meīs manibus denumeraui
prō illa tua amica, quam pater suam fīliam esse rētur):
ibī lenō sceleratum caput suom imprudēns alligabit,
quasī prō illa argentum acceperit, quae tēcum adducta nunc est.
Chaer. Vorsutior es quam rota figularis. Ep. iam ego parabō
aliquam dolosam fidicinam, nummō conducta quae sit,
quae sē emptam simulet, quae senēs duō docte ludificetur.
eam ducet simul Apoecidēs ad tuom patrem. Str. ut parate.
Ep. Eam permeditatam, meīs dolis astutiisque onustam
mittam. sed nimis longum loquor, diū mē estis demoratī.
haec scitis iam ut futura sint. abeō. Str. Bene ambulatō.
Chaer. Nimis doctus ille <est> ad male faciendum. Str. #M# equidem certō
seruauit cōnsiliis suis. Chaer. Abeamus intrō hinc ad mē.
Str. Atque aliquantō lubentius quam abs tē sum egressus intus.
uirtūte atque auspiciō Epidicī cum praeda in castra redeō.

III.III
Periphanēs nōn oris causa modō hominēs aequom fuit
sibī habēre speculum, ubī ōs contemplarent suom,
sed quī perspicere possent cor sapientiae,
[igitur perspicere ut possent cordis cōpiam]
ubī id īnspexissent, cogitarent posteā,
uītam ut uixissent ōlim in adulēscentia.
uel ego, quī dūdum filī causa coeperam
ego mēd excruciare animī, quasī quid fīlius
meus deliquisset mē erga aut quasī nōn plurima
male facta mea essent solida in adulēscentia.
profectō deliramus interdum senēs.
[fuit conducibile hoc quidem mea sententia.]
sed meus sodalis it cum praeda Apoecidēs.
uenire saluom mercatorem gaudeō.
quid fit. Apoecidēs dī deaeque tē adiuuant. Per. Omen placet.
Ap.quīn ominī omnēs suppetunt rēs prospere.
sed tū hanc iube sīs intrō abducī. Per. Heus, foras
exite hūc aliquis. duce istam intrō mulierem.
atque audīn. Seruus quid uīs. Per. Caue siris cum filia
mea copularī hanc neque cōnspicere. iam tenēs.
in aediculam istanc sorsum concludī uolō.
diuortunt mōrēs uirginī longē ac lupae.
Ap. Docte et sapienter dīcis. † num nimis potest
pudicitiam quisquam suae seruare filiae.
edepol nē istam temperī gnatō tuō
sumus praemercatī. Per. quid iam. Ap.quia dīxit mihi
iam dūdum sē alius tuom uīdisse hic fīlium:
hanc edepol rem apparabat. Per. Planum hercle hoc quidem est.
Ap. nē tū habēs seruom graphicum et quantiuis pretī,
nōn carust aurō contrā. ut ille fidicinam
fēcit <sēsē ut> nesciret esse emptam tibi.
ita ridibundam atque hilaram hūc adduxit simul.
Per. Mirum hoc quī potuit fierī. Ap. Te prō fīliō
facturum dīxit rem esse dīuīnam domī,
quia Thebis saluōs redierit. Per. Rectam īnstitit.
Ap. Immō ipsus illī dīxit conductam esse eam,
quae hic administraret ad rem dīuīnam tibi.
[facturum hoc dīxit rem esse dīuīnam tibi domī]
ego illic mē autem sīc assimulabam: quasi
stolidum, combardum mē faciebam. Per. Em istuc decet.
Ap. Rēs magna amīcī apud forum agitur, eī uolō
īre aduocatus. Per. at quaesō, ubī erit ōtium,
reuortere ad mē extemplō. Ap. Continuō hic erō.
Per. Nihil hominī amicost opportunō amicius:
sine tuō labōre quod uelis actumst tamen.
ego sī allegauissem aliquem ad hoc negotium
minus hominem doctum minusque ad hanc rem callidum,
ōs sublitum esset, itaque mē albis dentibus
meus derideret fīlius meritissumō.
sed quis hic est quem <ego> hūc aduenientem cōnspicor,
suam quī undantem chlamydem quassandō facit.

III.IV
Milēs Caue praeterbitās ullās aedīs, quīn rogēs,
senex hic ubī habitat Periphanēs Platenius.
incertus tuom caue ad mē rettuleris pedem.
Per. Adulescēns, sī istunc hominem, quem tū quaeritas,
tibi commōnstrassō, ecquam abs tē inibō grātiam.
Mil. Virtute bellī armatus promeruī, ut mihi
omnis mortālis agere deceat grātiās.
Per. nōn repperistī, adulēscēns, tranquillum locum,
ubī tuās uirtutēs explicēs, ut postulās.
nam strenuiorī deterior sī praedicat
suās pugnas, dē illius illae fiunt sordidae.
sed istum quem quaeris Periphanem Platenium,
ego sum, sī quid uīs. Mil. Nempe quem in adulēscentia
memorant apud rēgēs armīs, arte duellica
diuitiās magnās indeptum. Per. Immō sī audias
meās pugnas, fugiās manibus dimissis domum.
Mil. Pol ego magis ūnum quaerō, meās cuī praedicem,
quam illum quī memoret suās mihi. Per. Hic nōn est locus.
proin tū alium quaerās cuī centonēs sarciās.
atque haec stultitiast mē illī uitiō uortere
egomet quod factitauī in adulēscentia,
cum militabam: pugnīs memorandis meīs
eradicabam hominum auris, quandō occeperam.
Mil. Animum aduorte, ut quod ego ad tē adueniō intellegās.
meam amīcam audīuī tē esse mercatum. Per. Attatae,
nunc dēmum sciō ego hunc quī sit: quem dūdum Epidicus
mihi praedicauit militem. adulēscēns, itast
ut dīcis, emī. Mil. Volō tē uerbīs pauculis,
sī tibi molestum nōn est. Per. nōn edepol sciō,
molestum necne sit, nisī dīcis quid uelis.
Mil. #M# illam ut tramittas, argentum accipiās. adest.
nam quid ego apud tē uēra parcam proloquī.
ego illam uolō hodiē facere libertam meam,
mihi concubina quae sit. Per. Te absoluam breui:
argentī quinquaginta mī illa empta est minis.
sī sexaginta mihi denumerantur minae,
tuās possidebit mulier faxō feriās.
atque ita profectō, ut eam ex hoc exonerēs agrō.
Mil. Estne empta mī istīs legibus. Per. Habeās licet.
Mil. Conciliauistī pulcrē. Per. Heus, forās educite
quam introduxistis fidicinam. atque etiam fidēs,
eī quae accessere, tibi addam dōnō grātiīs.
age accipe hanc sīs. Mil. Quae tē intemperiae tenent.
quās tū mihi tenebrās trudis. quīn tū fidicinam
producī intus iubēs. Per. haec ergō est fidicina.
hic alia nūllast. Mil. nōn mihi nugarī potes.
quīn tū hūc producis fidicinam Acropolistidem.
Per. haec inquamst. Mil. nōn haec inquamst. nōn nōuisse mē
meam rere amīcam posse. Per. Hanc, inquam, fīlius
meus deperibat fidicinam. Mil. haec nōn est ea.
P. quid. nōn est. #M# nōn est. P. unde haec igitur gentiumst.
equidem hercle argentum prō hāc dedī. Mil. Stulte datum
reor et peccātum largiter. Per. Immō haec east.
nam seruom misī, quī illum sectarī solet
meum gnātum: is ipse hanc destinauit fidicinam.
Mil. Em istic homō tē articulatim concidit, senex,
tuōs seruōs. Per. quid. concidit. Mil. sīc suspiciost,
nam prō fidicina haec cerua supposita est tibi.
senex, tibi ōs est sublitum plānē et probe.
ego illam requiram iam ubī ubī est. Per. Bellator, ualē.
euge, euge, Epidice, frūgī es, pugnauistī, homō es,
quī mē emunxistī mucidum, minimī pretī.
mercatus tē hodiē est dē lēnōne Apoecidēs.
Fidicina Fandō ego istunc hominem numquam audīuī ante hunc diem,
neque mē quidem emere quisquam ūlla pecunia
potuit: plūs iam sum libera quinquennium.
Per. quid tibi negotist meae domī igitur. Fid. Audiēs.
conducta uenī, ut fidibus cantarem senī,
dum rem dīuīnam faceret. Per. Fateor mē omnium
hominum esse atēnīs Atticis minimī pretī.
sed tū nouistin fidicinam Acropolistidem.
F. Tam facile quam mē. P. V.I habitat. F. Postquam liberast
ubī habitet dīcere admodum incerte sciō.
Pe. Ehō an libera illa est. quis eam liberauerit,
uolō scīre, sī scīs. Fid. Id quod audīuī audiēs.
Stratippoclem aiunt Periphanaī fīlium
absentem curauisse ut fieret libera.
Per. Periī hercle, sī istaec uēra sunt. planissume
meum exenterauit Epidicus marsuppium.
Fid. haec sīc audīuī. numquid mē uīs cēterum.
Per. Malō cruciatū ut pereās atque abeās citō.
Fid. Fidēs nōn reddis. Per. Neque fidēs neque tibiās.
propera igitur fugere hinc, sī tē dī amant. Fid. Abierō.
flagitiō cum maiore post reddēs tamen.
Per. quid nunc. quī in tantis positus sum sententiis, †
[eamne ego sinam impune. immō etiam sī alterum
tantum perdundumst, perdam potius quam sinam
mē impune irrisum esse, habitum depeculatui]
eī sīc data esse uerba praesentī palam!
atque mē minoris faciō prae illō, quī omnium
legum atque iurum fictor, conditor cluet.
is etiam sēsē sapere memorat: malleum
sapientiorem uīdī excussō manubriō.

IV.I
Philippa #S# quid est hominī miseriarum quod miserescat, miser ex animost.
id ego experior, cuī multa in ūnum locum
cōnfluont, quae meum pectus pulsant simul:
multiplex aerumna mē exercitam habet,
paupertas, pauor territat mentem animī,
neque ubī meās spēs collocem habeō usquam munitum locum.
ita gnāta mea hostiumst potita, neque ea nunc ubī sit sciō.
Per.quis illaec est mulier, timidō pectore peregre adueniēns
quae ipsa sē miseratur. Phil. In his dictust locis habitare mihi
Periphanēs. Per. #M# nominat haec. crēdō ego illī hospitiō usus uenit.
#PHIL# peruelim mercedem dare, quī mōnstret eum mihi hominem aut ubī habitet.
Per. Noscitō ego hanc, nam uideor nesciō ubī mī uīdisse prius.
estne ea an nōn east quam animus rētur meus.
#PHIL# dī bonī, uisitauī * * antidhāc.
Per. Certō east * * quam in epidaurō pauperculam meminī comprimere.
#PHIL# plānē hicine est, quī mihi in epidaurō prīmus pudicitiam pepulit.
Per. Quae meō compressū peperit fīliam quam domī nunc habeō.
quid sī adeam Phil. Haū sciō an congrediar Per. #S# haec east. Phil. #S# is est homō, sicut
annī multī dubia dant.
Per. Longa diēs meum incertat animum. sin east quam incerte autumō,
hanc congrediar astū.
#PHIL# muliebris adhibenda mihi malitia nunc est.
Per. Compellabō. Phil. Orationis aciem contrā cōnferam.
Per. Salua sīs. Phil. salūtem accipiō mī et meīs. Per. quid cēterum.
#PHIL# saluōs sīs: quod credidistī reddō. Per. Haud accusō fidem.
nouin ego tē. Phil. #S# ego tē nouī, animum inducam, ut tū noueris.
Per. V.I tē uisitauī. Phil. Inique iniuriuss. Per. quid iam. Phil.quia
tuae memoriae interpretarī mē aequom cēnsēs. Per. Commode
fabulata es. #PH# Mira memorās. <P. Te memini> Ph. Em istuc rēctius.
P. Meministin Ph. Meminī id quod meminī. P. at in Epidauro #PH# Ah, guttula
pectus ardēns mī aspersistī. Per. Virginī pauperculae,
tuaeque matrī mē leuare paupertatem. Phil. tūn is es,
quī per uoluptātem tuam in mē aerumnam obseuistī grauem.
Per. ego sum. saluē. Phil. Salua sum, quia tē esse saluom sentiō.
Per. cedo manum. Phil. Accipe. aerumnosam et miseriarum compotem
mulierem retinēs. Per. quid est quod uoltus turbatust tuōs.
#PHIL# fīliam quam ex tē suscepi Per. quid eam. Phil. Eductam perdidī.
hostium est potita. Per. Habe animum lenem et tranquillum. tacē.
domī meae eccam saluam et sānam. nam postquam audīuī īlicō
ex meō seruō, illam esse captam, continuō argentum dedī,
ut emeretur. ille eam rem adeō sobrie et frugaliter
accurauit, ut<ut> ad aliās rēs est impēnse inprobus.
#PHIL# fac uideam, sī mea, sī salua <mihi sit>. Pe. Ehō, istinc, Canthara,
iube Telestidem hūc prodire fīliam ante aedīs meam,
ut suam uideat mātrem. Phil. Remigrat animus nunc dēmum mihi.

IV.II
Acropolistis quid est {pater} quod mē exciuistī ante aedīs. Per. ut mātrem tuam
uideas, adeas, aduenientī dēs salūtem atque ōsculum.
Acr. Quam meam mātrem. Per. Quae exanimata exsequitur aspectum tuom.
#PHIL# quis istaec est quam tū ōsculum mihi ferre iubēs. Per. Tua filia.
#PHIL# haecine. Per. haec. Phil. Egone ōsculum huic dem. Per. quor nōn, quae ex tē nata sit.
#PHIL# tū homō īnsanis. Per. Egone. Phil. Tune. Per. quor. Phil.quia ego hanc quae siet
neque sciō neque nouī, neque ego hanc oculīs uīdī ante hunc diem.
Per. Sciō quid errēs. quia uestitum atque ōrnātum immutabilem
habet haec, *
#PH# * aliter catulī longē olent, aliter suis.
nē ego eam nōuisse * Per. Prō deum atque hominum fidem,
quid. ego lenocinium faciō, quī habeam alienōs domī
atque argentum egurgitem domō prosus. quid tū, quae patrem
tuom uocās mē atque osculare, quid stās stupida. quid tacēs.
Acr. quid loquar uīs. Per. haec negat sē tuam esse mātrem. Acr. nē fuat,
sī nōn uolt: equidem hāc inuita tamen erō matris filia.
nōn mēd istanc cogere aequom est meam esse mātrem, sī neuolt.
Per. Cur mē igitur patrem uocabās. Acr. Tua istaec culpast, nōn mea.
nōn patrem ego tē nominem, ubī tū tuam mē appellās fīliam.
hanc quoque etiam, sī mē appellet fīliam, mātrem uocem.
negat haec fīliam mē suam esse: nōn ergō haec māter mea est.
postrēmō haec mea culpa nōn est: quae didicī dīxī omnia.
Epidicus mihi fuit magister. Per. Periī, plaustrum perculī.
Acr. Numquid ego ibī {pater} peccauī. Per. si hercle tē umquam audiuerō
mē patrem uocāre, uītam tuam ego interimam. Acr. nōn uocō.
ubī uolēs pater esse, ibī estō. ubī nolēs, nē fueris pater.
#PHIL# quid, <sī> ob eam rem hanc emistī, quia tuam gnatam es ratus,
quibus dē signis agnoscebās. Per. Nullis. Phil. quā rē fīliam
credidistī nostram. Per. Seruōs Epidicus dīxit mihi.
#PHIL# quid sī seruō aliter uisumst, nōn poterās nōuisse, obsecrō. †
Per. quid ego, quī illam ut prīmum uīdī, numquam uīdī posteā.
#PHIL# periī misera. Per. nē fle, mulier. intrō abī, habe animum bonum.
ego illam reperiam. Phil. Hinc atēnīs ciuis eam emit Atticus:
adulescentem equidem dicebant emisse. Per. Inueniam, tacē.
abī modō intrō atque hanc asserua Circam Solis fīliam.
ego relictis rēbus Epidicum operam quaerendō dabō:
sī inueniō, exitiabilem ego illī faciam hunc ut fīat diem.

[Stratippoclēs] Male morigerus mī est danista, quī ā mē argentum nōn petit
neque illam adducit quae <empta> ex praedast. sed eccum incēdit Epidicus.
quid illuc est quod illī caperrat frōns seueritudine.
[Epidicus] #S# undecim deōs praeter sēsē sēcum adducat Iuppiter,
ita nōn omnēs ex cruciatū poterunt eximere Epidicum.
Periphanem emere lora uīdī, ibī aderat una Apoecidēs.
nunc hominēs mē quaeritare crēdō. sēnserunt, sciunt
sibī data esse uerba. Str. quid agis, mea commodītās. Ep. Quod miser.
Str. quid est tibi. Ep.quīn tū mī adornās ad fugam uiaticum,
prius quam pereō. nam per urbem duō defloccatī senes
quaeritant mē, in manibus gestant copulās sēcum simul.
Str. Habe bonum animum. Ep.quippe ego quoi lībertās in mundō sitast.
Str. ego tē seruabō. Ep. Edepol mē illī melius, sī nactī fuant.
sed quis haec est muliercula et ille grauastellus quī uenit.
Str. Hic est danista, haec illa est autem, quam emī dē praeda. Ep. Haecinest.
Str. haec est. estne ita ut tibi dīxī. aspecta et contempla, Epidice:
usque ab unguiculō ad capillum summumst festiuissuma.
estne cōnsimilis quasī cum signum pictum pulcrē aspexeris.
Ep. Ex tuīs uerbīs meum futūrum corium pulchrum praedicās,
quem Apella atque Zeuxis duō pingent pigmentis ulmeis.
Str. dī immortalēs, sicin iussī ad mē irēs. pedibus † pulmunes
quī perhibetur prius uenisset quam tū aduenistī mihi.
Danista haec edepol remorata mēd est. Str. Siquidem istius grātia
id remoratuss quod ista uoluit, nimium aduenistī citō.
Dan. Age age, absolue <mē> atque argentum numera, nē comitēs morer.
St. Pernumeratumst. Da. Tene cruminam: hūc inde. St. Sapienter uenīs.
opperire, dum efferō ad tē argentum. Dan. Matura. Str. Domist.
Ep. Satin ego oculīs utilitatem optineō sincere an parum.
uideon ego Telestidem tē, Periphanaī fīliam,
ex Philippa mātre natam Thebis, Epidaurī satam.
Telestisquis tū homō es, quī meum parentum nōmen memorās et meum.
Ep. nōn mē nostī. Tel. Quod quidem nunc ueniat in mentem mihi.
Ep. nōn meministī mē auream ad tē afferre natalī diē
lunulam atque anellum aureolum in digitum. Tel. Meminī, mī homō.
tūne is es. Ep. ego sum, et istic frater, quī tē mercatust, tuōs.
* * alia mātre, unō patre.
Tel. quid pater meus. uiuit. Ep. Animō liquidō et tranquillō es, tacē.
Tel. dī mē ex perdita seruatam cupiunt, sī uēra autumās.
Ep. nōn habeō ūllam occasionem, ut apud tē falsa fabuler.
Stratippoclēs Accipe argentum hoc, danista. hic sunt quadraginta minae.
siquid erit dubium, immutabō. Dan. Bene fēcistī, bene ualē.
Str. Nunc enim tū mea es. Tel. Soror quidem edepol, ut tū aequē sciās.
saluē, frater. Str. Sanan haec est. Ep. Sana, sī appellat suom.
#S# quid. ego modō <amātor sum> huic frater factus, dum intrō eō atque exeō.
Ep. Quod bonī est id tacitus taceās tūte tēcum et gaudeās.
Str. Perdidistī et repperistī mē, soror. Ep. Stultuss, tacē.
tibi quidem quod amēs domī praestost, fidicina, opera mea.
et sororem in libertatem idem opera conciliō mea.
Str. Epidice, fateor Ep. Abī intrō ac iube huic aquam calefierī.
cetera haec posterius faxō scibis, ubī erit ōtium.
Str. Sequere hāc mē, soror. Ep. ego ad uōs Thesprionem iusserō
hūc trānsire. sed mementō, sī quid saeuibunt senēs,
suppetiās mihi cum sorore ferre. Str. Facile istuc erit.
Ep. Thespriō, exī istāc per hortum, adfer domum auxilium mihi,
magnast rēs. minoris multō faciō quam dūdum senēs.
remeabō intrō, ut accurentur aduenientēs hospitēs.
eadem haec intus edocebō quae ego sciō Stratippoclem.
nōn fugiō, domī adesse certumst. neque ille haud obiciet mihi
pedibus sēsē prouocatum. abeō intrō, nimis longum loquor.

[Periphanēs] Satine illic homō ludibriō nōs uetulōs decrepitōs duos
habet. Apoecidēs Immō edepol tū quidem miserum mēd habēs miseris modīs.
Per. tacē sīs, modō sine mē hominem apiscī. Ap. Dicō ego tibi iam, ut sciās.
alium tibi tē comitem meliust quaerere. ita, dum tē sequor,
lassitudine inuaserunt miserō in genua flemina.
Per. Quot illic homō hodiē mē exemplis ludificatust atque tē,
ut illic autem exenterauit mihi opēs argentariās.
Ap. Apage illum ā mē, nam ille quidem Volcanī iratist fīlius:
quaqua tangit, omne amburit, sī astēs, aestū calefacit.
Epidicus Duodecim deis plūs quam in caelō deorumst immortalium
mihi nunc auxiliō adiutorēs sunt et mēcum militant.
quidquid ego malefecī, auxilia mī et suppetiae sunt domī,
apolactizō inimicōs omnis. Per. V.I illum quaeram gentium.
Ap. Dum sine mē quaeras, quaerās mea causa uel mediō in marī.
Ep. quid mē quaeris. quid laborās. quid hunc sollicitās. ecce mē.
num tē fugī, num ab domō apsum, num oculīs concessī tuīs.
* * *
nec tibi supplicō. uincire uīs. em, ostendō manus.
tū habēs lora, ego tē emere uīdī: quid nunc cessās. colliga.
Per. Ilicet, uadimonium ultrō mī hic facit. Ep.quīn colligās.
Ap. Edepol mancipium scelestum. Ep. Te profectō, Apoecidēs,
nil moror mihi deprecarī. Ap. Facile exoras, Epidice.
Ep. ecquid agis. Per. Tuon arbitratu. Ep. Meō hercle uērō atque hau tuō
colligandae haec sunt tibi hodiē. Per. at nōn lubet, nōn colligō.
Ap. Tragulam in tē inicere adornat, nesciō quam fabricam facit.
Ep. Tibī moram facis, cum ego solutus astō. age, inquam, colliga.
Per. at mihi magis lubet solutum tē rogitare. Ep. at nil sciēs.
Per. quid agō. Ap. quid agās. mōs geratur. Ep. Frugī es tū homō, Apoecidēs.
Per. cedo manus igitur. Ep. Morantur nihil. atque arte colliga.
Per. Nihil moror. Ep. Obnoxiose. Per. Factō opere arbitraminō.
Ep. Bene hoc habet. age nunciam ex mē exquire, rogita quod lubet.
Per. quā fiducia aususs prīmum, quae emptast nudiustertius,
fīliam meam dīcere esse. Ep. Libuit: ea fiducia.
Per. Ain tū. libuit. Ep. Aiō. uel da pignus, nī ea sit filia.
Per. Quam negat nōuisse māter. Ep. Nī ergō matris filia est,
in meum nummum, in tuom talentum pignus da. Per. Enim istaec captiost.
sed quis east mulier. Ep. Tuī gnatī amica, ut omnem <rem> sciās.
Per. Dedin tibi minās trīgintā ob fīliam. Ep. Fateor datas
et eō argentō illam mē emisse amīcam filī fidicinam
prō tua filia: is tē eam ob rem tetigī trīgintā minis.
Per. quō modō mē lūdōs fēcistī dē illa conducticia
fidicina. Ep. Factum hercle uērō, et rēctē factum iudicō.
Per. quid postrēmō argentō factum est quod dedī. Ep. Dicam tibi:
neque malō hominī neque malignō tuō dedī Stratippoclī.
Per. quor dare aususs. Ep.quia mī libitum est. Per. Quae haec, malum, impudentiast.
Ep. Etiam inclamitor quasī seruōs. Per. Cum tū es liber, gaudeō.
Ep. Meruī ut fierem. Per. Tū meruistī. Ep. Vise intrō: ego faxō scies
hoc ita esse. Per. quid est negōtī. Ep. iam ipsa rēs dīcet tibi.
abī modō intrō. Ap. Eī, nōn illuc temerest. Per. Adserua istum, Apoecidēs.
Ap. quid illuc, Epidice, est negōtī. Ep. Maxima hercle iniuria
uinctus astō, cuius haec hodiē opera inuentast filia.
Ap. Ain tū tē illius inuenisse fīliam. Ep. Inuenī, et domī est.
sed ut acerbum est, prō bene factīs cum malī messim metās.
Ap. Quamne hodiē per urbem uterque sumus defessī quaerere.
Ep. ego sum defessus reperire, uōs defessī quaerere.
Per. quid istī oratis opere tantō. mī <orandum> esse intellegō,
ut liceat meritō huius facere. cedo tū ut exsoluam manus.
Ep. nē attigās. Per. Ostende uērō. Ep. Nolō. Per. nōn aequom facis.
Ep. numquam hercle hodiē, nisī supplicium mihi das, mē soluī sinam.
Per. Optumum atque aequissumum orās. soccōs, tunicam, pallium
tibi dabō. Ep. quid deinde porrō. Per. Libertatem. Ep. at posteā.
nouō libertō opus est quod pappet. Per. Dabitur, praebebō cibum.
Ep. numquam hercle hodiē, nisī mē orassis, soluēs. Per. Orō tē, Epidice,
mihi ut ignoscas, siquid imprudēns culpa peccauī mea.
at ob eam rem liber estō. Ep. Inuitus dō hanc ueniam tibi,
nisī necessitate cogar. solue sānē, sī lubet.
Poeta Hic is homō est quī libertatem malitia inuenit sua.
plaudite et ualete. lumbōs porgite atque exsurgite.


[MERCATOR]

[Charinus] Duās rēs simul nunc agere dēcrētumst mihi:
et argūmentum et meōs amorēs ēloquar.
nōn ego item faciō ut aliōs in comoediis
<ui> uīdī amoris facere, quī aut noctī aut diē
aut solī aut lunae miseriās narrant suās.
quōs pol ego crēdō humanās querimonias
nōn tantī facere, quid uelint quid nōn uelint.
uōbīs narrabō potius meās nunc miseriās.
graece haec uocatur Emporōs Philemonis,
eadem Latine Mercator Maccī Titī.
pater ad mercatum hinc mē meus misit Rhodum.
biennium iam factum est, postquam abiī domō.
ibī amāre occepī fōrma eximia mulierem.
sed ea ut sim implicitus dicam, sī operaest auribus
atque aduortendum ad animum adest benignitās.
et hoc parum hercle mōre amatorum īnstiti:
†per mea per conatus sum uōs sumque inde exilicō.
nam amōrem haec cūncta uitia sectarī solent,
cūrā aegritudō nimiaque elegantia,
[haec nōn modō illum quī amat, sed quemque attigit
magnō atque solidō multat īnfortuniō,
nec pol profectō quisquam sine grandī malō
praequam rēs patitur studuit elegantiae.
sed amōrī accedunt etiam haec, quae dīxī minus:
īnsomnia, aerumna, error, terror et fuga,
ineptia stultitiaque adeō et temeritas,
incogitantia excors, immodestia,
petulantia et cupiditas, maleuolentia,
inertia, auiditas, desidia, iniuria,
inopia, contumelia et dispendium,]
multiloquium: parumloquium hoc ideō fit quia,
quae nihil attingunt ad rem nec sunt usuī,
tam amātor profert saepe aduorsō tempore.
hoc pauciloquium rūrsum idcircō praedicō,
quia nūllus umquam amātor adeost callide
facundus, quae in rem sint suam ut possit loquī.
nunc uōs mī īrāscī ob multiloquium nōn decet:
eōdem quō amōrem Venus mī hoc legauit diē.
illuc reuortī certumst, conata ēloquar.
prīncipiō <ut ex> ephebis aetāte exii
atque animus studiō amotus puerilist meus,
amāre ualidē coepī hinc meretricem: īlicō
rēs exulatum ad illam clam abibat patris.
lenō importunus, dominus eius mulieris,
uī summa ut quicque poterat rapiebat domum.
obiurigare pater haec noctēs et diēs,
perfidiam, iniustitiam lenonum expromere.
lacerarī ualidē suam rem, illius augerier.
summō haec clāmōre. interdum mussāns conloqui:
abnuere, negitare adeō mē natum suom.
conclamitare tota urbe et praedicere,
omnēs tenerent mutuitantī crēdere.
amōrem multōs inlexe in dispendium:
intemperantem, nōn modestum, iniurium
trahere, exhaurire mē quod quirem ab sē domō.
ratione pessuma ā mē ea quae ipsus optuma
omnis laborēs inuenisset perferēns,
in amoribus diffunditarī ac didier.
conuicium tot mē annōs iam sē pascere.
quod nisī puderet, nē luberet uiuere.
sēsē extemplō ex ephebis postquam excesserit,
nōn, ut ego, amōrī neque desidiae in otiō
operam dedisse, neque potestatem sibi
fuisse. adeō arte cohibitum esse <sē> ā patre:
multō opere immundō rusticō sē exercitum,
neque nisī quintō annō quoque †positum uisere
urbem, atque extemplō inde, ut spectauisset peplum,
rūs rusum cōnfestim exigī solitum ā patre.
ibī multō prīmum sēsē familiarium
laborauisse, quom haec pater sibī diceret:
 ¤ tibi aras, tibi occas, tibi seris, tibi idem metis,
tibi dēnique iste pariet laetitiam labōs. ¤ 
postquam recesset uita patriō corpore,
agrum sē uendidisse atque ea pecunia
nāuem, metretās quae trecentās tolleret,
parasse atque ea sē mercis mercatum undique,
adeō dum, quae tum haberet, peperisset bona.
mē idem decere, sī ut deceret mē forem.
ego mē ubī inuisum meō patrī esse intellegō
atque odiō mē esse quoi placēre aequom fuit,
amēns amānsque ut animum offirmō meum,
dicō esse iturum mē mercatum, sī uelit:
amōrem missum facere mē, dum illī obsequar.
agit grātiās mī atque ingenium adlaudat meum.
sed mea promissa nōn neglexit persequī.
aedificat nāuem cercurum et mercis emit,
parata nāuī imponit, praetereā mihi
talentum argentī ipsus sua adnumerat manū.
seruom una mittit, quī ōlim puerō paruolō
mihi paedagogus fuerat, quasī utī mihi foret
custōs. his sīc cōnfectis nāuem soluimus.
Rhodum uenimus, ubī quās mercēs uexeram
omnis ut uoluī uēndidī ex sententia.
lucrum ingēns faciō praeterquam mihi meus pater
dedit aestimatās mercēs. ita peculium
cōnficiō grande. sed dum in portū illī ambulō,
hospes mē quīdam adgnouit, ad cēnam uocat.
ueniō, decumbō acceptus hilare atque ampliter.
discubitum noctū ut imus, ecce ad mē aduenit
mulier, quā mulier alia nūllast pulchrior.
ea nocte mēcum illa hospitis iussū fuit.
uosmet uidete quam mihi ualde placuerit:
postrīdiē hospitem adeō, orō ut uendat mihi,
dicō eius prō meritīs grātum mē et munem fore.
quid uerbīs opus est. emī, atque aduexī herī.
eam mē aduexisse nōlō resciscat pater.
modō eam relīquī ad portum in nāuī et seruolum.
sed quid currentem seruom ā portū cōnspicor,
quem nāuī abīre uetuī. timeō quid siet.

[Acanthiō] Ex summis opibus uiribusque usque experire, nitere,
erus ut minor opera tua seruetur: agedum, Acanthiō,
abige abs tē lassitudinem, caue pigritiae praeuerteris.
simul enicat suspiritus (uix sufferō hercle anhelitum),
simul autem plenis semitis quī aduersum eunt: aspellitō,
detrude, deturba in uiam. haec disciplina hic pessumast:
currentī properantī haud quisquam dignum habet decedere.
ita trēs simītū rēs agendae sunt, quandō ūnam occeperis:
et currendum et pugnandum et autem iurigandum est in uia.
#CHAR# quid illuc est quod ille tam expedite exquirit cursuram sibī.
curaest, negōtī quid sit aut quid nuntiet. Acan. Nugās agō.
quam restitō, tam maxime rēs in periclō uortitur.
#CHAR# malī nesciō quid nuntiat. Acan. Genua hunc cursorem deserunt.
periī, seditionem facit lien, occupat praecordia,
periī, animam nequeō uertere, nimis nihilī tibicen siem.
[Char. at tū edepol sume laciniam atque absterge sudorem tibi.]
numquam edepol omnēs balineae mī hanc lassitudinem eximent.
domin an foris dicam esse erum Charinum. Char. ego animī pendeō.
quid illud sit negōtī lubet scīre, ex hoc metū ut eximar.
Acan. at etiam astō. at etiam cessō foribus facere hīsce assulās.
aperite aliquis. ubī Charinus est erus. domin est an foris.
num quisquam adire ad ōstium dignum arbitratur. Char. Ecce mē,
Acanthiō, quem quaeris. Acan. Nusquamst disciplina ignauior.
#CHAR# Quae tē malae rēs agitant. Acan. Multae, ere, tē atque mē.
#CHAR# quid est negōtī. Acan. Periimus.
#CHAR# principium <id> inimicis datō.
Acan. at tibi sortitō id optigit.
#CHAR# loquere id negōtī quidquid est. Acan. Placide, uolō adquiescere.
tua causa rupī ramitēs, iam dūdum sputō sanguinem.
#CHAR# Resinam ex melle Aegyptiam uoratō, saluom feceris.
Acan. at edepol tū calidam picem bibitō, aegritudō abscesserit.
#CHAR# hominem ego iracundiorem quam tē nouī nēminem.
Acan. at ego maledicentiorem quam tē nouī nēminem.
#CHAR# sin salutī quod tibi esse cēnseō, id cōnsuadeō.
Acan. Apage istiusmodī salūtem, <cum> cruciatū quae aduenit.
#CHAR# dīc mihi, an bonī quid usquamst, quod quisquam utī possiet
sine malō omnī, aut nē laborem capiās cum illō utī uolēs.
Acan. Nesciō ego istaec: philosopharī numquam didicī neque sciō.
ego bonum, malum quō accēdit, mihi darī haud desiderō.
Ch. cedo tuam mihi dexteram, agedum, Acanthiō. Ac. Em dabitur, tene.
#CHAR# uīn tū tē mihi obsequentem esse an neuis. Acan. Opera licet
experīrī, quī mē rupī causa currendō tua,
ut quae scirem scīre āctūtum tibi liceret. Char. Liberum
caput tibi faciam <cis> paucōs mēnsis. Acan. Palpō percutis.
#CHAR# egon ausim tibi usquam quicquam facinus falsum proloquī.
quīn iam prius quam sum ēlocūtus, scīs sī mentirī uolō. Ac. Ah,
lassitudinem hercle uerba tua mihi addunt, enicās.
Ch. sīcine mī obsequēns es. Ac. quid uīs faciam. Ch. tūn. id quod uolō.
Ac. quid <id> est igitur quod uīs. Ch. Dicam. Ac. Dice. Ch. at enim placidē uolō.
Acan. Dormientis spectātōrēs metuis nē ex somnō excitēs.
#CHAR# uae tibi. Acan. Tibī equidem ā portū adportō hoc Char. quid fers. dīc mihi.
Acan. Vim metum, cruciatum curam, iurgiumque atque inopiam.
#CHAR# periī, tū quidem thēnsaurum hūc mī adportauistī malī.
nūllus sum. Ac. Immō es Ch. Sciō iam, miserum dīcēs tū. Ac. Dixī ego tacēns.
#CHAR# quid istuc est malī. Acan. nē rogitēs, maxumum īnfortūnium est.
#CHAR# obsecrō, dissolue iam mē. nimis diū animī pendeō.
Acan. Placide, multa exquirere etiam prius uolō quam uāpulem.
#CHAR# hercle uērō uapulabis, nisī iam loquere aut hinc abīs.
Acan. Hoc sīs uide, ut palpatur. nullust, quandō occēpit, blandior.
#CHAR# obsecrō hercle oroque ut istuc quid sit āctūtum indicēs,
quandoquidem mihi supplicandum seruolō uideō meō.
Ac. Tandem indignus uideor. Char. Immō dignus. Ac. Equidem credidī.
#CHAR# obsecrō, num nāuis periit. Acan. Saluast nāuis, nē time.
Ch. quid alia armamenta. Ac. Salua et sana sunt. Ch.quīn tū expedis
quid siet quod mē per urbem currēns quaerebās modō.
Acan. Tū quidem ex ore orationem mī eripis. Char. Taceō. Acan. tacē.
crēdō, sī bonī quid ad tē nūntiem, īnstēs acriter,
quī nunc, quom malum audiendumst, flagitās mē ut ēloquar.
#CHAR# obsecrō hercle tē, istuc ut tū mihi malum faciās palam.
Ac. Eloquar, quandoquidem mē orās. tuōs pater Ch. quid meus pater.
Acan. Tuam amīcam Char. quid eam. Acan. Vidit. Char. Vidit. uae miserō mihi.
[hoc quod tē rogō respondē. Acan.quīn tū, sī quid uīs, rogā.]
Ch.quī potuit uidere. Ac. Oculis. Ch. quō pactō. Ac. Hiantibus.
#CHAR# in hinc dierectus. nugare in rē capitalī mea.
Acan.quī, malum, ego nugor, sī tibi quod mē rogās respondēō.
#CHAR# certen uīdit. Acan. Tam hercle certē quam ego tē aut tū mē uidēs.
#CHAR# ubī eam uīdit. Acan. Intus intrā nāuem, ut prope astitit.
et cum ea cōnfabulatust. Char. Perdidistī mē, pater.
ehō tū, ehō tū, quīn cauistī nē eam uideret, uerberō.
quīn, sceleste, abstrudebas, nē eam cōnspiceret pater.
Acan.quia negotiosī eramus nōs nostrīs negotiis:
armamentis complicandis [et] componendis studuimus.
dum haec aguntur, lembō aduehitur tuōs pater pauxillulō,
neque quisquam hominem cōnspicatust, dōnec in nāuem subit.
#CHAR# nēquīquam, mare, subterfugī ā tuīs tempestatibus:
equidem mē iam cēnsēbam esse in terra atque in tūtō locō,
uērum uideō mēd ad saxa ferrī saeuis fluctibus.
loquere porrō, quid sit āctum. Acan. Postquam aspexit mulierem,
rogitare occēpit cuia esset. Char. quid respondit. Acan. Ilicō
occucurrī atque interpellō, matrī tē ancillam tuae
emisse illam. Char. Visun est tibi crēdere id. Acan. Etiam rogās.
sed scelestus subigitare occēpit. Char. Illamne, obsecrō.
Acan. Mirum quīn mē subigitaret. Char. Edepol cor miserum meum,
quod guttatim contabescit, quasī in aquam indideris salem.
periī. Acan. Em istuc ūnum uerbum dīxistī uerissimum.
stultitia istaec est. Char. quid faciam. crēdō, nōn credet pater,
sī illam matrī meae <mē> emisse dicam. post autem mihi
scelus uidētur, mē parentī proloquī mendācium.
neque ille credet, neque credibile est fōrma eximia mulierem,
eam mē emisse ancillam matrī. Acan. nōn tacēs, stultissime.
credet hercle, nam credebat iam mihi. Char. Metuō miser,
nē patrem prehendat, ut sit gesta rēs, suspiciō.
hoc quod tē rogō respondē <quaeso>. Acan. Quaesō quid rogās.
#CHAR# num esse amīcam suspicarī uisus est. Acan. nōn uisus est.
quīn quicque ut dicebam mihi credebat. Char. uērum, ut tibi quidem
uisus est. Acan. nōn, sed credebat. Char. uae mihi miserō, nūllus sum.
sed quid ego hic in lamentandō pereō, ad nāuem nōn eō.
sequere. Acan. #S# istāc ibis, commodum obuiam ueniēs patrī.
posteā aspiciet tē timidum esse atque exanimatum: īlicō
retinebit, rogitabit unde illam emeris, quantī emeris:
timidum temptabit tē. Char. Hac ibō potius. iam cēnsēs patrem
abiisse ā portu. Acan.quīn ea ego hūc praecucurrī grātia,
nē tē opprimeret imprudentem atque electaret. Char. Optime.

[Demiphō] mirīs modīs dī lūdōs faciunt _ hominibus
(mirīsque exemplīs somnia in somnīs danunt).
uelut ego nocte hāc [quae praeteriit proxuma]
in somnīs egī _ satis (et fuī [homō] exercitus).
mercarī <uisus> mihi <sum> formosam capram.
[*eī* nē noceret [quam domī ante habuī capram]
(neū discordarent [sī ambae in unō essent locō])]
[posterius quam mercatus fueram] <uisus sum>
in custodelam simiae concredere.
ea simia adeō post haud multō ad mē uenit,
male mihi precatur et facit conuicium:
ait sēsē illius opera atque aduentū caprae
flagitium et damnum fēcisse haud mediocriter.
dīcit capram, quam dederam seruandam sibī,
suae uxoris dōtem ambedisse oppidō.
mī illud uiderī mīrum, ut una illaec capra
uxoris simiaī dōtem ambederit.
īnstare factum simia, atque hoc dēnique
respondēt, nī properem illam ab sēsē abducere,
ad mē domum intrō ad uxōrem ducturum meam.
atque oppidō hercle bene uelle illī uisus sum,
ast nōn habēre cuī commendarem capram.
quō magis quid facerem cūrā cruciabar miser.
intereā ad mē haedus uisust adgredirier,
īnfit mihi praedicare, sēsē ab simia
capram abduxisse, et coepit inridere mē.
ego enim lugere atque abductam illam aegre patī.
hoc quam ad rem crēdam pertinere somnium,
nequeō inuenire. nisī capram illam suspicor
iam mē inuenisse quae sit aut quid uoluerit.
ad portum hinc abiī mane cum lucī simul.
postquam id quod uoluī trānsegī, atque ego cōnspicor
nāuem ex Rhodō quast herī aduectus fīlius.
conlibitumst illuc mihi nesciō quī uisere:
īnscendō in lembum atque ad nāuem deuehor.
atque ego illī aspiciō fōrma eximia mulierem,
fīlius quam aduēxit meus matrī ancillam suae.
quam ego postquam aspexī, nōn ita amō ut sanī solent
hominēs, sed eōdem pactō ut īnsanī solent.
amauī hercle equidem ego ōlim in adulēscentia,
uērum ad hoc exemplum numquam, ut nunc īnsaniō.
ūnum quidem hercle iam sciō, periisse mē.
uosmet uidete cēterum quantī siem.
nunc hoc profectō sīc est: haec illast capra.
uērum hercle simia illa atque haedus mihi malum
adportant, atque eōs esse quōs dicam hau sciō.
sed conticiscam, nam eccum it uicinus forās.

[LUSIMACUS] profectō ego illunc :::: hircum [castrarī] uolō
[*rurī* quī uōbīs exhibet _ negotium].
[DĒMAENETUS] nec mēn illud mihi :::: (nec auspicium) placet.
quasī hircum <metuō> nē uxor mē castret ~ mea.
%atque illius haec nunc simiae partis ferat.%
[LUSIMACUS] ī tū hinc ad uillam atque istōs rastrōs uilicō
Pistō ipsī facitō coram ut tradās in manum.
uxōrī facitō ut nuntiēs, negotium
mihi esse in urbe, nē mē exspectet. nam mihi
trīs hodiē litis iudicandās dīcitō.
eī, et hoc mementō dīcere. Seruus Numquid amplius.
[LUSIMACUS] tantumst. Dem. Lysimache, saluē. Lys. Euge, Demiphō,
saluetō. quid agis. quid fit. Dem. Quod miserrumus.
[LUSIMACUS] dī melius faxint. Dem. dī hoc quidem faciunt. Lys. quid est.
[DĒMAENETUS] dicam, sī uideam tibi esse operam aut ōtium.
[LUSIMACUS] Quamquam negotiumst, sī quid uīs, Demiphō,
nōn sum occupatus umquam amīcō operam dare.
[DĒMAENETUS] benignitatem tuam mī expertō praedicās.
quid tibi ego aetātis uideor. Lys. Acherunticus,
senex uetus, decrepitus. Dem. Peruorse uidēs.
puer sum, Lysimache, septuennis. Lys. Sanun es,
quī puerum tē esse dicās. Dem. uēra praedicō.
[LUSIMACUS] modō hercle in mentem uenit, quid tū dicerēs.
senex quom extemplō est, iam nec sentit nec sapit,
aiunt solēre eum rusum repuerascere.
[DĒMAENETUS] immō bis tantō ualeō quam ualuī prius.
[LUSIMACUS] bene hercle factum, et gaudeō. Dem. Immō sī scias,
oculīs quoque etiam plūs iam uideō quam prius.
[LUSIMACUS] benest. Dem. Malae reī dicō. Lys. iam istuc nōn benest.
[DĒMAENETUS] sed ausimne ego tibi eloquī fideliter.
[LUSIMACUS] audācter. Dem. Animum aduorte. Lys. Fiet sedulō.
[DĒMAENETUS] hodiē īre in ludum occepī litterarium,
Lysimache. ternās sciō iam. Lys. quid ternās. Dem. Amō.
[LUSIMACUS] tūn capite canō amas, senex nequissime.
[DĒMAENETUS] sī canum seū istuc rutilum sīue atrumst, amō.
[LUSIMACUS] ludificās nunc tū mē hic, opinor, Demiphō.
[DĒMAENETUS] decide collum stantī, sī falsum loquor.
uel, ut sciās mē amāre, cape cultrum ac seca
digitum uel aurem uel tū nasum uel labrum:
sī mouerō mē seū secarī sēnserō,
Lysimache, auctor sum ut mē amandō enicēs.
[LUSIMACUS] sī umquam uidistis pictum amatorem, em illic est.
nam meō quidem animō uetulus decrepitus senex
tantidemst quasī sit signum pictum in pariete.
[DĒMAENETUS] nunc tū mē, crēdō, castigare cogitās.
[LUSIMACUS] egon tē. Dem. Nihil est iam quod tū mihi suscēnseās.
fecere tāle ante aliī spectatī uirī.
humanum amarest, humanum autem ignoscerest:
nē sīs mē obiurga, hoc nōn uoluntās mē impulit.
[LUSIMACUS] quīn nōn obiurgō. Dem. at nē deteriorem tamen
hoc factō ducās. Lys. Egon tē. ah, nē dī siuerint.
D. uidē sīs modō etiam. L. Visumst. D. Certen. Lys. Perdis mē.
hic homō ex amōre īnsanit. numquid uīs. Dem. Vale.
[LUSIMACUS] ad portum properō, nam ibī mihi negotium est.
[DĒMAENETUS] bene ambulatō. Lys. Bene ualē. Dem. Bene sit tibi.
quīn mihi quoque etiamst ad portum negotium.
nunc adeō ibō illuc. sed optumē gnātum meum
uideō eccum. opperiar hominem. hoc nunc mihi uisō opust,
huic persuadere quō modō potis siem,
ut illam uendat nēue det matrī suae.
nam eī dōnō aduexe audīuī. sed praecautō opust,
nē hic illam mē animum adiecisse aliqua sentiat.

II.III

Charinus Homō mē miserior nullust aequē, opinor,
neque aduorsa cuī plūra sint sempiterna.
satin quidquid est, quam rem agere occepī,
proprium nequit mihi euenire quod cupiō.
ita mihi mala rēs aliqua obicitur,
bonum quae meum comprimit cōnsilium.
miser amīcam mihi parauī, animī causa, pretiō † eripuī,
ratus clam patrem <mē> meum posse habēre:
is resciuit et uīdit, et perdidit mē.
neque is cum roget quid loquar cogitatumst,
ita animī decem in pectore incertī certant.
nec quid corde nunc cōnsilī capere possim
sciō, tantus cum cūrā meost error animō,
dum seruī meī perplacet mihi cōnsilium,
dum rūrsum haud placet nec pater potis uidētur
inducī ut putet matrī ancillam emptam esse illam.
nunc sī dicō ut rēs est atque illam mihi mē
emisse indicō, quem ad modum existumet mē.
atque illam abstrahat, trāns mare hinc uenum asportet.
sciō saeuōs quam sit, domō doctus. igitur
hocine est amāre. arare mauelim, quam sīc amāre.
iam hinc ōlim inuitum domō extrusit ab sē,
mercatum īre iussit: ibī hoc malum ego inuenī.
ubī uoluptātem aegritudō uincat, quid ibī inest amoenī.
nēquīquam abdidī, abscondidī, abstrusam habebam:
muscast meus pater, nil potest clam illum haberī,
nec sacrum nec tam profanum quicquam est, quīn ibī īlicō adsit.
nec, quī rēbus meīs cōnfidam mī ūlla spēs in corde certast.
[DĒMAENETUS] quid illuc est quod sōlus sēcum fabulatur fīlius.
sollicitus mihi nesciō quā rē uidētur. Char. Attatae,
meus pater hic quidem est quem uideō. ibō, adloquar. quid fit, pater.
#DEM. unde incedis, quid festinas, gnate mī. Char. rēctē, pater.
[DĒMAENETUS] ita uolō, sed istuc quid est, tibi quod commutatust color.
numquid tibi dolet. Char. Nesciō quid meō animost aegre, pater.
poste hāc nocte nōn quieuī satis mea ex sententia.
[DĒMAENETUS] [Per mare ut uectuss, nunc oculī terram mirantur tuī.
Ch. Magis opinor D. Id est profectō. uērum āctūtum abscesserit.]
ergō edepol pallēs. sī sapias, eās ac decumbās domī.
#CHAR# ōtium nōn est: mandātīs rēbus praeuortī uolō.
[DĒMAENETUS] crās agitō, perendie agitō. Char. Saepe ex tē audīuī, pater:
reī mandatae omnis sapientis prīmum praeuortī decet.
[DĒMAENETUS] age igitur. nōlō aduorsarī tuam aduorsum sententiam.
#CHAR# saluōs sum, siquidem istī dictō solida et perpetuāst fidēs.
[DĒMAENETUS] quid illuc est quod ille ā mē sōlus sē in cōnsilium seuocat.
[iam] nōn uereor nē illam mē amāre hic potuerit resciscere.
quippe haud etiam quicquam inepte fēcī, amantēs ut solent.
#CHAR# Rēs adhūc quidem hercle in tutost, nam hunc nescire sat sciō
dē illa amica. quod sī sciret, esset alia oratiō.
D.quīn ego hunc adgredior dē illa. Ch.quīn ego hinc mē amolior.
eō ego, ut quae mandata amīcus amicis tradam. Dem. Immō mane.
paucula etiam sciscitare prius uolō. Char. dīc quid uelis.
[DĒMAENETUS] Vsquene ualuistī. Char. Perpetuō rēctē, dum quidem illic fuī.
uērum in portum hūc ut sum aduectus, nesciō quī animus mihi dolet.
[DĒMAENETUS] nausea edepol factum crēdō. uērum āctūtum abscesserit.
sed quid ais. ecquam tū aduextī tuae matrī ancillam ē Rhodō.
#CHAR# aduexī. Dem. quid. ea ut uidētur mulier. Ch. nōn edepol mala.
[DĒMAENETUS] ut moratast. Char. Nūllam uīdī melius mea sententia.
D. Mihī quidem edepol uisast, quom illam uīdī. Ch. Ehō an uīdistī, pater.
[DĒMAENETUS] Vidī. uērum nōn ex usū nostrost, neque adeō placet.
Ch.quī uērō. D.quia †non nostra fōrmam habet dignam domō.
nihil opust nōbīs ancilla nisī quae texat, quae molat,
lignum caedat, pēnsum faciat, aedīs uerrat, uapulet,
quae habeat cottidianum familiae coctum cibum:
hōrunc illa nihilum quicquam facere poterit. Char. Admodum.
ea causa equidem illam emī, dōnō quam darem matrī meae.
[DĒMAENETUS] nē duas, nēue tē aduexisse dixeris. Char. dī mē adiuuant.
[DĒMAENETUS] labefactō paulatim. uērum quod praeteriī dīcere,
neque illa mātrem satis honeste tuam sequī poterit comēs,
neque sinam. Char.quī uērō. Dem.quia illa fōrma mātrem familiās
flagitium sit sī sequatur. quandō incedat per uias,
contemplent, cōnspiciant omnēs, nutent, nictent, sibilent,
uellicent, uocent, molestī sint. occentent ōstium:
impleantur elegeorum meae forēs carbonibus.
atque, ut nunc sunt maledicentēs hominēs, uxōrī meae
mihique obiectent lenocinium facere. nam quid eost opus.
#CHAR# hercle quī tū rēctē dīcis, et tibi adsentior.
sed quid illa nunc fīet. Dem. rēctē. ego emerō matrī tuae
ancillam uiraginem aliquam nōn malam, fōrma mala,
ut mātrem addecet familiās, aut Syram aut Aegyptiam:
ea molet, coquet, cōnficiet pēnsum, pīnsetur flagrō,
neque propter eam quicquam eueniet nostrīs foribus flagitī.
#CHAR# quid sī igitur reddatur illī unde empta est. Dem. Minime gentium.
#CHAR# dīxit sē redhibere, sī nōn placeat. Dem. Nihil istōc opust:
litigarī nōlō ego usquam, tuam autem accusarī fidem.
multō edepol sī quid faciendumst facere damnī mauolō,
quam opprobramentum aut flagitium muliebre exferrī domō.
mē tibi illam posse opinor luculente uendere.
#CHAR# dum quidem hercle nē minoris uendās quam ego emī, pater.
[DĒMAENETUS] tacē modō: senex est quīdam, quī illam mandauit mihi
ut emerem <aut> ad istanc faciem. Char. at mihi quīdam adulēscēns {pater}
mandauit ad illam faciem, ita ut illaec est, emerem sibī.
[DĒMAENETUS] Vigintī minis opinor posse mē illam uendere.
#CHAR# at ego sī uelim, iam dantur septem et uīgintī minae.
[DĒMAENETUS] at ego Char.quīn ego, inquam Dem. Ah, nescīs quid dicturus sum, tacē.
trīs minās accudere etiam possum, ut trīgintā sient.
Ch. quō uortistī. D. Ad illum quī emit. Ch. V.Inamst is homō gentium.
[DĒMAENETUS] eccillum uideō. iubet quinque mē addere etiam nunc minās.
#CHAR# hercle illunc diuī īnfelicent, quisquis est. Dem. Ibidem mihi
etiam nunc adnutat addam sex minās. Char. Septem mihi.
[DĒMAENETUS] numquam edepol mē uincet hodiē. Char. Commodīs poscit, pater.
[DĒMAENETUS] nēquīquam poscit: ego habeō. Char. at illic pollicitust prior.
[DĒMAENETUS] nihilī faciō. Char.quinquaginta poscit. Dem. nōn centum datur.
potine ut nē licitere aduorsum <meī> animī sententiam.
maximam hercle habēbis praedam: ita ille est, quoi emitur, senex.
sānus nōn est ex amōre illius. quod poscēs ferēs.
#CHAR# certē edepol adulēscēns ille, cuī ego emō, efflictim perit
eius amōre. Dem. Multō hercle ille magis senex, sī tū sciās.
#CHAR# numquam edepol fuit neque fīet ille senex īnsanior
ex amōre quam ille adulēscēns cuī ego dō hanc operam, pater.
D.quiesce, inquam. istanc rem ego rēctē uīderō. #C# quid ais. D. quid est.
#C# nōn ego illam mancupiō accepī. D. Sed ille illam accipiet. sine.
#CHAR# nōn potes tū lege uendere illam. Dem. ego aliquid uīderō.
#CHAR# post autem communest illa mihi cum aliō. quī sciō
quid sit eī animī, uenirene eam uelit an nōn uelit.
[DĒMAENETUS] ego sciō uelle. Char. at pol ego esse crēdō aliquem quī nōn uelit.
D. quid id mea refert. C.quia illī suam rem esse aequomst in manū.
D. quid ais. #C# Communis mihi illa est cum illō: is hic nunc nōn adest.
[DĒMAENETUS] prius respondēs quam rogō. Char. Prius tū emis quam uendō, pater.
nesciō, inquam, uelit ille illam necne abalienarier.
[DĒMAENETUS] quid. illī quoidam quī mandauit tibi sī emetur, tum uolet,
sī ego emō illī quī mandauit, tum ille nolet. nihil agis.
numquam edepol quisquam illam habebit potius quam ille quem ego uolō.
#C# Certumnest. D. Cēnsen certum esse. quīn ad nāuem iam hinc eō,
ibī uenibit. Char. uīn mē tēcum illō īre. Dem. Nolō. Char. nōn placēs.
[DĒMAENETUS] meliust tē, quae sunt mandatae rēs tibi, praeuortier.
#CHAR# tū prohibēs. Dem. at mē incusatō: tē fēcisse sedulō.
ad portum nē bitas, dicō iam tibi. Char. Auscultabitur.
[DĒMAENETUS] ibō ad portum. nē hic resciscat, cautō opust: nōn ipse emam,
sed Lysimachō amīcō mandabō. is sē ad portum dixerat
īre dūdum. mē moror quom hic astō. Char. Nullus sum, occidī.

II.IV

#CHAR# pentheum diripuisse aiunt Bacchās. nūgās maximas
fuisse crēdō, praeut quō pactō ego diuorsus distrahor.
cur ego uīuō. cur nōn morior. quid mihist in uita bonī.
certumst, ibō ad medicum atque ibī mē toxicō mortī dabō,
quandō id mī adimitur, quā causa uītam cupiō uiuere.
Eutychus Mane, mane obsecrō, Charine. Char.quis mē reuocat. Eut. Eutychus,
tuōs amīcus et sodalis, simul uicinus proxumus.
#CHAR# nōn tū scīs, quantum malarum rērum sustineam. Eut. Sciō.
omnia ego istaec auscultauī ab ostiō, omnem rem sciō.
#C# quid id est quod scīs. E. Tuōs pater uolt uendere C. Omnem rem tenēs.
Eut. Tuam amīcam. Char. Nimium multum scīs. Eut. Tuis ingratiis.
#CHAR# plurimum tū scīs. sed quī scīs esse amīcam illam meam.
Eut. Tute herī ipsus mihi narrastī. Char. Satin ut oblitus fuī,
tibi mē narrauisse. Eut. Haū mirumst factum. Char. Te nunc cōnsulō.
respondē: quō letō cēnsēs mē ut peream potissimum.
Eut. nōn tacēs. caue tū istuc dixis. Char. quid uīs mē igitur dīcere.
Eut. uīn patrī sublinere pulcrē mē ōs tuō. Char. Sane uolō.
E. Visne eam ad portum C.quī potius quam uolēs. E. Atque eximam
mulierem pretiō. C.quī potius quam aurō expendās. E. unde erit.
#CHAR# achillem orabō, aurum ut mihi det, Hector quī expēnsus fuit.
Eut. Sanun es. Char. Pol sānus sī sim, nōn tē medicum mī expetam.
Eut. Tantī quantī poscit, uin tantī illam emī. Char. Auctarium
adicitō uel mille nummum plūs quam poscet. Eut. iam tacē.
sed quid ais. unde erit argentum quod dēs, quom poscet pater.
#CHAR# inuenietur, exquiretur, aliquid fīet. enicās.
Eut. iam istuc ¤ aliquid fīet ¤ metuō. Char.quīn tacēs. Eut. Mutō imperās.
#C# Satin istuc mandatumst. E. Potin ut aliud curēs. #C# nōn potest.
Eut. Bene ualē. Char. nōn edepol possum prius quam tū ad mē redieris.
E. Melius sānus sīs. #C# Vale, uince et mē serua. E. ego fēcerō.
domī manetō mē. Char. Ergō āctūtum face cum praeda recipiās.

III.I

Lysimachus Amice amīcō operam dedi: uicinus quod rogauit,
hoc emī mercimonium. mea es tū, sequere sānē.
nē plora: nimis stulte facis, oculōs corrumpis talēs.
quīn tibi quidem quod rideās magis est, quam ut lamentere.
Pasicompsa Amabō ecastor, mī senex, eloquere Lys. Exquire quiduīs.
Pās. Cur emeris mē. Lys. Tene ego. ut quod imperetur facias,
item quod tū mihi sī imperēs, ego faciam. Pās. Facere certumst
prō cōpia et sapientia quae tē uelle arbitrabor.
[LUSIMACUS] laboriosī nil tibi quicquam operis imperabō.
Pās. Namque edepol equidem, mī senex, nōn didicī baiolare
nec pecua rurī pascere nec puerōs nutricare.
[LUSIMACUS] bona sī esse uīs, bene erit tibi. Pās. Tum pol ego periī misera.
[LUSIMACUS] quī. Pās.quia illim unde hūc aduecta sum, malis bene esse solitumst.
[LUSIMACUS] Quasī dicās nūllam mulierem bonam esse. Pās. Haud equidem dicō,
nec mōs meust ut praedicem quod ego omnis scīre crēdam.
[LUSIMACUS] oratiō edepol pluris est huius quam quantī haec emptast.
rogāre hoc ūnum tē uolō. Pās. Rogantī respondēbō.
[LUSIMACUS] quid ais tū. quid nōmen tibi dicam esse. Pās. Pasicompsae.
[LUSIMACUS] ex fōrma nōmen inditumst. sed quid ais, Pasicompsa.
possin tū, sī usus uenerit, subtemen tenue nere.
Pās. Possum. Lys. #S# tenue scīs, sciō tē uberius posse nere.
Pās. De lanificiō nēminem metuō, una aetāte quae sit.
[LUSIMACUS] bonam hercle tē et frūgī arbitror, matura iam † inde aetāte
quom scīs facere officium tuom, mulier. Pās. Pol docta didicī.
operam accusarī nōn sinam meam. Lys. Em istaec hercle rēs est.
ouem tibi eccillam dabō, natam annōs sexaginta,
peculiarem. Pās. #M# senex, tam uetulam. Lys. Generis graecist.
eam sī curabis, perbonast, tondetur nimium scite.
Pās. Honoris causa quidquid est quod dabitur grātum habēbō.
[LUSIMACUS] nunc {mulier} nē tū frūstrā sīs, mea nōn es, nē arbitrere.
Pās. dīc igitur quaesō, quoia sum. Lys. Tuō erō redempta es rūrsum.
ego tē redemī, ille mēcum ōrāuit. Pās. Animus rediit,
sī mēcum seruatur fidēs. Lys. Bonō animō es, liberabit
ille tē homō: ita edepol deperit, atque hodiē prīmum uīdit.
Pās. Ecastor iam bienniumst, quom mēcum rem coëpit.
nunc, quandō amīcum tē sciō esse illius, indicabō.
[LUSIMACUS] quid ais tū. iam bienniumst, quom tēcum rem habet. Pās. Certō.
et inter nōs coniurauimus, ego cum illō et ille mēcum:
ego cum uirō et ille cum muliere, nisī cum illō aut ille mēcum,
neuter stuprī causa caput limaret. Lys. dī immortalēs,
etiam cum uxōre nōn cubet. Pās. Amabō, an maritust.
neque est neque erit. Lys. Nolim quidem. homō hercle periurauit.
Pās. Nullum adulescentem plūs amō. Lys. Puer est ille quidem, stulta.
nam illī quidem hau sānē diust quom dentēs exciderunt.
Pās. quid, dentēs. Lys. Nihil est. sequere sīs. hunc mē diem ūnum ōrāuit
ut apud mē praehiberem locum, ideō quia uxor rurist.

III.II

Demiphō Tandem impetrauī ut egomet mē corrumperem:
emptast amica clam uxōrem et clam fīlium.
certumst, antiqua recolam et seruibō mihi.
decursō spatiō breue quod uītae relicuomst
uoluptate, uīnō et amōre delectauerō.
nam hanc sē bene habēre aetātem nimiost aequius.
adulēscēns quom sīs, tum quom est sanguis integer,
reī tuae quaerundae conuenit operam dare.
dēmum igitur quom sīs iam senex, tum in ōtium
tē conlocēs, dum potes amēs. id iam lucrumst
quod uiuis. hoc ut dicō, factīs persequar.
intereā tamen hūc intrō ad mē inuisam domum:
uxor mē exspectat iam dūdum esuriēns domī.
iam iurgiō enicabit, sī intrō redierō.
uērum hercle postrēmō, utut est, nōn ibō tamen,
sed hunc uicinum prius conueniam quam domum
redeam. ut mihi aedīs aliquās conducat uolō,
ubī habitet istaec mulier. atque eccum it forās.

III.III

Lysimachus Adducam ego illum iam ad tē, sī conuenerō.
[DĒMAENETUS] #M# dīcit. Lys. quid ais, Demiphō. Dem. Est mulier domī.
[LUSIMACUS] quid cēnsēs. Dem. quid sī uisam. Lys. quid properās. <mane.>
[DĒMAENETUS] quid faciam. Lys. Quod opust factō facitō ut cogitēs.
[DĒMAENETUS] quid cogitem. equidem hercle opus hoc factō existimō,
ut illō intrō eam. Lys. Itane uērō, ueruex. intrō eās.
[DĒMAENETUS] quid aliud faciam. Lys. Prius hoc auscultā, atque ades.
prius etiamst, quod tē facere ego aequom cēnseō.
nam nunc sī illuc intrō ieris, amplectī uolēs,
cōnfabularī atque oscularī. Dem. Tū quidem
meum animum gestās. scīs quid acturus siem.
[LUSIMACUS] peruorse faciēs. Dem. Quodne ames Lys. Tantō minus.
ieiunitatis plenus, anima foetida,
senex hircosus tū osculere mulierem.
utine adueniēns uomitum excutiās mulierī.
sciō pol tē amāre, quom istaec praemōnstrās mihi.
[DĒMAENETUS] quid sī igitur ūnum faciam hoc. sī cēnsēs, coquom
aliquem arripiamus, prandium quī percoquat
apud tē hic usque ad uesperum. Lys. Em istuc cēnseō.
nunc tū sapienter loquere atque amatorie.
[DĒMAENETUS] quid stamus. quīn ergō imus atque obsonium
curamus, pulcrē ut simus. Lys. Equidem tē sequor.
atque hercle inueniēs tū locum illī, sī sapis:
nūllum hercle praeter hunc diem illa apud mēd erit.
metuō ego uxōrem, crās sī rūre redierit
nē illam hic offendat. Dem. Rēs parata est, sequere mē.

III.IV

Charinus Sumne ego homō miser, quī nusquam bene queō quiescere.
sī domī sum, foris est animus, sin foris sum, animus domist.
ita mī in pectore atque in corde facit amor incendium:
nī ex oculīs lacrumae defendant, iam ardeat crēdō caput.
spem teneō, salūtem amisī. redeat an nōn, nesciō:
sī opprimit pater quod dīxit, exsulatum abiit salūs.
sin sodalis quod promisit fēcit, nōn abiit salūs.
sed tamen dem sī podagrosis pedibus esset Eutychus,
iam ā portū rediisse potuit. id illī uitium maxumumst,
quod nimis tardus est aduorsum meī animī sententiam.
sed in est, quem currentem uideō. ipsus est. ibō obuiam.
nunc, quod restat, eī disperii: uoltus neutiquam huius placet.
trīstis incēdit (pectus ardet, haereo), quassat caput.
Eutyche. Eutychus Eu, Charine. Char. Prius quam recipiās anhelitum,
unō uerbō ēloquere: ubī ego sum. hicine an apud mortuōs.
Eut. Neque apud mortuōs neque hic es. Char. Saluōs sum, immortalitas
mihi data est: hic emit illam, pulcrē ōs subleuit patrī.
impetrabilior quī uiuat nūllus est. dice, obsecrō:
sī neque hic neque Acheruntī sum, ubī sum. Eut. Nusquam gentium.
#CHAR# disperiī, illaec interemit mē modō oratiō.
Eut. Odiosast oratiō, cum rem agās longinquom loquī.
#CHAR# quidquid est, ad capita rērum peruenī. Eut. Primum omnium:
periimus. Char.quīn tū illud potius nuntiās quod nesciō.
Eut. Mulier alienata est abs tē. Char. Eutyche, capital facis.
Eut.quī. Char.quia aequalem et sodalem, liberum ciuem, enicās.
Eut. nē dī sierint. Char. Demisistī gladium in iugulum: iam cadam.
Eut. Quaesō hercle, animum nē desponde. Char. Nullust quem despondeam.
loquere porrō aliam malam rem. cuī est empta. Eut. Nesciō.
iam addicta atque abducta erat, quom ad portum ueniō. Char. uae mihi,
montis tū quidem malī in mē ardentis iam dūdum iacis.
perge, excrucia, carnufex, quandoquidem occēpistī semel.
[Eut. nōn tibi istuc magis diuidiaest, quam mihi hodiē fuit.
#C# dīc, quis emit. E. Nesciō hercle. #C# Em istucinest operam dare
bonum sodalem. Eut. quid mē facere uīs. Char. Idem quod mē uidēs,
ut pereās. quīn percontatuss, hominis quae faciēs foret
quī illam emisset: eō sī pactō posset indagarier
mulier. heū mē miserum. Eut. Flere omitte, istuc quod nunc agis.]
Eut. quid ego fēcī. Char. Perdidistī mē et fidem mēcum tuam.
Eut. dī sciunt culpam meam istanc nōn esse ūllam. Char. Eugepae,
deōs absentis testis memorās. quī ego istuc crēdam tibi.
Eut.quia tibi in manū est quod credas, ego quod dicam, id mī in manust.
#CHAR# dē istāc rē argutus es, ut par parī respondēas,
ad mandata claudus caecus mutus mancus debilis.
promittebās tē ōs sublinere meō patrī: egomet credidi
hominī doctō rem mandare, is lapidī mandō maximō.
Eut. quid ego facerem. Char. quid tū facerēs. mēn rogās. requirerēs,
rogitarēs quis esset aut unde esset, quā prosapia,
ciuisne esset an peregrinus. Eut. Ciuem esse aibant Atticum.
#CHAR# ubī habitaret inuenirēs saltem, sī nōmen nequis.
Eut. Nemō aiebat scīre. Char. at saltem hominis faciem exquirerēs.
Eut. Fecī. Char. quā fōrma esse aiebant <igitur>. Eut. ego dicam tibi:
canum, uarum, uentriosum, bucculentum, breuiculum,
subnigris oculīs, oblongis malis, pānsam aliquantulum.
#CHAR# nōn hominem mihi, sed thēnsaurum nesciō quem memorās malī.
numquid est quod dicās aliud dē illō. Eut. Tantum, quod sciam.
#CHAR# edepol nē ille oblongis malis mihi dedit magnum malum.
nōn possum durare, certumst exulatum hinc īre mē.
sed quam capiam ciuitatem, cogitō, potissimum:
Megarēs, Eretriam, Corinthum, Chalcidem, Cretam, Cyprum,
Sicyonem, Cnidum, Zacynthum, Lesbiam, Boeotiam.
Eut. Cur istuc coeptās cōnsilium. Char.quia enim mē adflictat amor.
Eut. quid tū ais. quid cum illuc, quō nunc īre paritas, ueneris,
sī ibī amāre forte occipiās atque item eius sit inopia,
iam inde porrō aufugiēs, deinde item illinc, sī item euenerit.
quis modus tibi exiliō tandem eueniet, quī finis fugae.
quae patria aut domus tibi stabilis esse poterit. dīc mihi.
cedo, sī hāc urbe abīs, amōrem tē hic relicturum putās.
sī id fore ita sat animō acceptum est, certum id, prō certō sī habēs,
quantō tē satiust rūs aliquō abīre, ibī esse, ibī uiuere
adeō dum illius tē cupiditās atque amor missum facit.
#CHAR# iam dīxistī. Eut. Dixī. Char. Frustra dixtī. hoc mihi certissumumst.
eō domum, patrem atque mātrem ut meōs salūtem, posteā
clam patrem patria hāc effugiam, aut aliquid capiam cōnsilī.
Eut. ut corripuit sē repente atque abiit. heū miserō mihi,
sī ille abierit, mea factum omnēs dicent esse ignauia.
certumst praeconum iubere iam quantum est conducier,
quī illam inuestigent, quī inueniant. post ad praetorem īlicō
ibō, orabō, ut conquaestorēs det mī in uicis omnibus.
nam mihi nil relictī quicquam aliud iam esse intellegō.

IV.I

Dorippa Quoniam ā uirō ad mē rūs aduenit nuntius,
rūs nōn iturum, fēcī ego ingenium meum,
reuenī, ut illum persequar quī mē fugit.
sed anum nōn uideō cōnsequī nostram Syram.
atque eccam incēdit tandem. quīn is ocius.
Syra nequeō mecastor, tantum hoc onerist quod ferō.
[DORIPPA] quid oneris. Syr. Annōs octoginta et quattuor.
et eōdem accēdit seruitus, sudor, sitis:
simul haec quae portō deprimunt. Dor. Aliquid cedo
quī hanc uicinī nostrī aram augeam.
da sānē hanc uirgam laurī. abī tū intrō. Syr. Eō.
[DORIPPA] apollō, quaesō tē, ut dēs pācem propitius,
salūtem et sanitatem nostrae familiae,
meoque ut parcās gnatō pace propitius.
Syra Disperiī, periī misera, uae miserae mihi.
[DORIPPA] satin tū sana es, obsecrō. quid eiulās.
Syr. Dorippa, mea Dorippa. Dor. quid clamas, obsecrō.
Syr. Nesciō quaest mulier intus hic in aedibus.
[DORIPPA] quid, mulier. Syr. Mulier meretrīx. Dor. Veron sēriō.
Syr. Nimium scīs sapere, rurī quae nōn mānseris.
quamuis īnsipiēns poterat persentiscere
* * *
illam esse amīcam tuī uirī bellissumī.
[DORIPPA] crēdō mecastor. Syr. Eī hāc mēcum, ut uideās semul
tuam alcumēnam paelicem, Iunō mea.
[DORIPPA] ecastor uērō istuc eō quantum potest.

IV.II

Lysimachus Parumne est malaī reī, quod amat Demiphō,
nī sumptuosus īnsuper etiam siet.
decem sī uocasset summōs ad cēnam uirōs,
nimium obsonauit. sed coquōs, quasī in mari
solet hortator remigēs hortarier,
ita hortabatur. egomet conduxī coquom.
sed eum demiror nōn uenire, ut iusseram.
sed quinam hinc ā nōbīs exit. aperītur foris.



Dorippa Miserior mulier mē nec fīet, nec fuit,
talī uirō quae nupserim. heū miserae mihi.
em quoi tē et tua, quae tū habeās, commendēs uirō,
em quoi decem talenta dotis detulī,
haec ut uiderem, ut ferrem hās contumeliās.
[LUSIMACUS] periī hercle, rūre iam rediit uxor mea:
uīdisse crēdō mulierem in aedibus.
sed quae loquatur exaudire hinc nōn queō.
accedam propius. Dor. uae miserae mī. Lys. Immō mihi.
[DORIPPA] disperiī. Lys. Equidem hercle oppidō periī miser.
uīdit. ut tē omnēs, Demiphō, dī perduint.
[DORIPPA] pol hoc est, īre quod rūs meus uir noluit.
[LUSIMACUS] quid nunc ego faciam nisī utī adeam atque adloquar.
iubet saluēre suōs uir uxōrem suam.
urbanī fiunt rusticī. Dor. Pudicius
faciunt, quam illī quī nōn fiunt rusticī.
[LUSIMACUS] num quid delinquont rusticī. Dor. Ecastor minus
quam urbanī, et multō minus malī quaerunt sibī.
[LUSIMACUS] quid autem urbanī deliquerunt. dīc mihi,
cupiō hercle scīre. Dor. Sed tū mē temptās sciēns.
quoia illa mulier intust. Lys. Vidistine eam.
[DORIPPA] Vidī. Lys. Quoia ea sit rogitās. Dor. Resciscam tamen.
[LUSIMACUS] uīn dicam quoiast. illa illa edepol uae mihi,
nesciō quid dicam. Dor. Haerēs. Lys. Haud uīdī magis.
Dor.quīn dīcis. Lys.quīn sī liceat Dor. Dictum oportuit.
[LUSIMACUS] nōn possum, ita īnstās. urgēs quasī prō noxiō.
[DORIPPA] sciō, innoxiuss. Lys. audācter quam uīs dīcitō.
[DORIPPA] dīc igitur. Lys. Dicam. Dor. at quī dicundum est tamen.
[LUSIMACUS] illast etiam uīs nōmen dicam. Dor. Nihil agis,
manufestō teneō in noxia. Lys. quā noxia.
ista quidem illa est. Dor. Quae illa est. Lys. Illa Dor. †Iohia
[LUSIMACUS] iam sī nihil usus esset, iam nōn dicerem.
[DORIPPA] nōn tū scīs quae sit illa. Lys. Immō iam sciō:
dē istāc sum iudex captus. Dor. Iudex. iam sciō:
nunc tū in cōnsilium istam aduocauistī tibi.
[LUSIMACUS] immō sīc: sequestrō mihi datast. Dor. Intellegō.
[LUSIMACUS] nihil hercle istius quicquam est. Dor. Numerō purigās.
[LUSIMACUS] nimium negōtī repperī. enim uērō haereō.



Cocus Agite ite āctūtum, nam mī amatorī seni
coquendast cena. atque, quom recogitō,
nōbīs coquendast, nōn <quoi con>ductī sumus.
nam quī amat quod amat sī habet, id habet prō cibō:
uidere, amplectī, oscularī, alloquī.
sed nōs cōnfidō onustōs rediturōs domum.
ite hāc. sed eccum quī nōs conduxit senex.
[LUSIMACUS] ecce autem periī, coquōs adest. Coc. Aduenimus.
[LUSIMACUS] abī. Coc. quid, abeam. Lys. St, abī. Coc. Abeam. Lys. Abī.
#COC# nōn estis cenaturī. Lys. iam saturī sumus.
#COC# sed Lys. Interiī. Dor. quid ais tū. etiamne haec illī tibi
iusserunt ferrī, quōs inter iudex datuss.
#COC# haecin tua est amica, quam dūdum mihi
tē amāre dixtī, quom obsonabās. Lys. nōn tacēs.
#COC# satis scitum filum mulieris. uērum hercle anet.
[LUSIMACUS] abin dierectus. Coc. Haud malast. Lys. at tū maluss.
#COC# scitam hercle opinor concubinam hanc. Lys. nōn abīs.
nōn ego sum quī tē dūdum conduxī. Coc. quid est.
immō hercle tū istic ipsus. Lys. uae miserō mihi.
#COC# nempe uxor rurist tua, quam dūdum dixeras
tē odisse aequē atque anguis.† Lys. Egone istuc dīxī tibi.
#COC# mihi quidem hercle. Lys. Ita mē amabit Iuppiter,
uxor, ut ego illud numquam dīxī. Dor. Etiam negās.
palam istaec fiunt, tē mē odisse. Lys.quīn negō.
#COC# nōn, nōn tē odisse aiebat, sed uxōrem suam.
et uxōrem suam rurī esse aiebat. Lys. haec east.
quid mihi molestuss. Coc.quia nōuisse mē negās.
nisī metuis tū istanc. Lys. Sapiō, nam mihi unicast.
#COC# uīn mē experīrī. Lys. Nolō. Coc. Mercedem cedo.
[LUSIMACUS] crās petitō. dabitur. nunc abī. Dor. Heū miserae mihi.
[LUSIMACUS] nunc ego uērum illud uerbum esse experior uetus:
aliquid malī esse propter uicinum malum.
#COC# cur hic astamus. quīn abimus. incommodī
sī quid tibi euenit, id nōn est culpa mea.
[LUSIMACUS] quīn mē eradicās miserum. Coc. Sciō iam quid uelis:
nempe mē hinc abīre uīs. Lys. Volō inquam. Coc. Abibitur.
drachmam datō. Lys. Dabitur. Coc. Darī ergō sīs iube.
darī potest intereā dum illī ponunt. Lys.quīn abīs.
potine ut molestus nē sīs. Coc. Agite apponite
obsonium istuc ante pedēs illī senī.
haec uasa aut mox aut crās iubebō abs tē peti
sequiminī. Lys. Fortasse tē illum mīrārī coquom,
quod uenit atque haec attulit. dicam quid est.
[DORIPPA] nōn mīror sī quid damnī facis aut flagitī.
nec pol ego patiar, sīc mē nuptam tam male
measque in aedīs sīc scorta obductarier.
Syra, ī, rogatō meum patrem uerbīs meīs,
ut ueniat ad mē iam simul tēcum. Syr. Eō.
[LUSIMACUS] nescīs negōtī quid sit, uxor, obsecrō.
conceptis uerbīs iam iusiurandum dabō,
mē numquam quicquam cum illa iamne abiit Syra.
periī hercle. ecce autem haec abiit. uae miserō mihi.
at tē, uicine, dī deaeque perduint,
cum tua amica cumque amationibus.
suspicione impleuit mē indignissime,
conciuit hostis domī: uxor acerrumast.
ibō ad forum atque haec Demiphonī ēloquar,
mē istanc capillō protracturum esse in uiam,
nisī hinc abducit quō uolt ex hīsce aedibus.
uxor, heus uxor, quamquam tū irata es mihi,
iubeas, sī sapias, haec intrō auferrier:
eadem licebit mox cenare rēctius.

IV.V

Syra Era quō mē misit, ad patrem, nōn est domī:
rūs abiisse aibant. nunc domum renūntiō.
Eutychus Defessus sum urbem tōtam peruenarier:
nihil inuestigō quicquam dē illa muliere.
sed māter rūre rediit, nam uideō Syram
astare ante aedīs. Syra. Syr.quis est quī mē uocat.
Eut. Erus atque alumnus tuōs sum. Syr. saluē, alumne <mī>.
Eut. iam māter rūre rediit. respondē mihi.
Syr. Sua quidem salute ac familiaī maxuma.
Eut. quid istuc negotist. Syr. Tuōs pater bellissumus
amīcam adduxit intrō in aedīs. Eut. quō modō.
Syr. Adueniēns māter rūre eam offendit domī.
Eut. Pol haud cēnsēbam istārum esse operarum patrem.
etiam nunc mulier intust. Syr. Etiam. Eut. Sequere mē.

IV.VI

Syr. Ecastor lege dura uiuont mulierēs
multoque iniquiore miserae quam uirī.
nam sī uir scortum duxit clam uxōrem suam,
id sī resciuit uxor, impunest uirō.
uxor uirum sī clam domō egressa est foras,
uirō fit causa, exigitur matrimoniō.
utinam lex esset eadem quae uxōrī est uirō.
nam uxor contenta est, quae bona est, unō uirō:
quī minus uir una uxōre contentus siet.
ecastor faxim, sī itidem plectantur uirī,
sī quis clam uxōrem duxerit scortum suam,
ut illae exiguntur quae in sē culpam commerent,
plurēs uirī sint uiduī quam nunc mulierēs.

V.I

Charinus Limen superum īnferumque, saluē, simul autem ualē:
hunc hodiē postremum extollō mea domō patria pedem.
usus, fructus, uictus, cultus iam mihi harunc aedium
interemptust, interfectust, alienatust. occidī.
dī penatēs meum parentum, familiaī Lar pater,
uōbīs mandō, meum parentum rem bene ut tuteminī.
ego mihi aliōs deōs penatis persequar, alium Larem,
aliam urbem, aliam ciuitatem: ab Atticis abhorreō.
nam ubī mōrēs deteriorēs increbrescunt in diēs,
ubī quī amīcī, quī īnfidelēs sint nequeās pernoscere
ubique id eripiatur, animō tuō quod placeat maxume,
ibī quidem sī rēgnum detur, nōn cupita est ciuitās.

V.II

Eutychus Diuom atque hominum quae spectatrix atque era eadem es hominibus,
spem speratam quom obtulistī hanc mihi, tibi gratēs agō.
ecquisnam deus est, quī mea nunc laetus laetitia fuat.
domī erat quod quaeritabam: sex sodalēs repperī,
uītam, amicitiam, ciuitatem, laetitiam, ludum, iocum.
eōrum inuentū rēs simītū pessumās pessum dedī,
iram, inimicitiam, maerorem, lacrumas, exilium, inopiam
[solitudinem, stultitiam, exitium, pertinaciam].
date, dī, quaesō conueniundī mī eius celerem cōpiam.
#CHAR# apparatus sum ut uidetis: abiciō superbiam.
egomet mihi comēs, calator, equōs, agasō, armiger,
egomet sum mihi imperātor, idem egomet mihi oboediō,
egomet mihi ferō quod ūsust. ō Cupidō, quantus es.
nam tū quemuis cōnfidentem facile tuīs factīs facis,
eundem ex cōnfidente āctūtum diffidentem dēnuō.
Eut. Cogitō quonam ego illum curram quaeritatum. Char. Certa rēs
mē usque quaerere illam, quoquō hinc abductast gentium.
neque mihi ūlla obsistet amnis nec mōns neque adeō mare,
nec calor nec frigus metuō neque uentum neque grandinem.
imbrem perpetiar, laborem sufferam, sōlem, sitim.
nōn concedam neque quiescam usquam noctū neque dius
prius profectō quam aut amīcam aut mortem inuestigauerō.
Eut. Nesciō quoia uox ad aurēs mī aduolauit. Char. Inuocō
uōs, Larēs uialēs, ut mē bene tutetis. Eut. Iuppiter,
estne illic Charinus. Char. Ciuēs, bene ualete. Eut. Ilicō
sta, Charine. Char.quī mē reuocat. Eut. Spēs, Salus, Victoria.
Ch. quid mē uoltis. E. Ire tēcum. Ch. Alium comitem quaerite,
nōn amittunt hī mē comitēs quī tenent. Eut.quī sunt eī.
#CHAR# cūrā, miseria, aegritudō, lacrumae, lamentatiō.
Eut. Repudia istōs comitēs atque hoc respice et reuortere.
#CHAR# siquidem mēcum fabularī uīs, subsequere. Eut. Sta īlicō.
#CHAR# male facis, properantem quī mē commorare. sol abit.
Eut. #S# hūc item properēs ut istuc properas, faciās rēctius:
hūc secundus uentus nunc est. cape modō uorsoriam:
hic fauonius serenust, istic auster imbricus.
hic facit tranquillitatem, iste omnis fluctus conciet.
recipe tē ad terram, Charine, hūc. nōnne ex aduorsō uidēs,
nubis atra imberque <ut> īnstat. aspice ad sinisteram,
caelum ut est splendore plenum atque ut deī is<tuc uortī iubent>.
#CHAR# Religionem illic <mī> obiecit: recipiam mē illuc. Eut. Sapis.
ō Charine, contrā pariter fer gradum et cōnfer pedem,
porge bracchium. Char. Prehende. iam tenēs. Eut. Teneō. Char. Tene.
Eut. quō nunc ibās. Char. Exulatum. Eut. quid ibī facerēs. Char. Quod miser.
Eut. nē paue, restituam iam ego tē in gaudiō antiquō ut siēs.
maxime quod uīs audire, id audiēs, quod gaudeas
[sta īlicō, amīcus adueniō multum beneuolēns].
tuam amīcam Ch. quid eam. E. V.I sit ego sciō. Ch. Tune, obsecrō.
Eut. Sanam et saluam. Char. V.I eam saluam. Eut. ego sciō. Char. ego mē mauelim.
Eut. Potin ut animō sīs tranquillō. Char. quid sī mī animus fluctuat.
Eut. ego istum in tranquillō quietō tūtō sistam: nē time.
#CHAR# obsecrō tē, loquere <properē> ubī sit, ubī eam uideris.
quid tacēs. dīc. enicās mē miserum tua reticentia.
Eut. nōn longē hinc abest ā nōbīs. Char.quīn ergō commostras, sī uidēs.†
Eut. nōn uideō hercle nunc, sed uīdī modō. Char.quīn ego uideam facis.
Eut. Faciam. Char. Longum istuc amantist. Eut. Etiam metuis. omnia
commōnstrabō. amicior mihi nūllus uiuit atque is est
quī illam habet, neque est quoi magis mē uelle melius aequom siet.
#CHAR# nōn curō istunc, dē illa quaerō. Eut. De illa ergō ego dicō tibi.
sānē hoc nōn in mentem uenit dūdum, ut ubī <sit dicerem>.
#CHAR# dīc igitur, ubī illa est. Eut. In nostrīs aedibus. Char. Aedis probas,
sī tū uēra dīcis. pulcrē aedificatās arbitrō.
sed quī ego istuc crēdam. uidistin an dē auditō nuntiās.
E. Egomet uīdī. Ch.quis eam adduxit ad uōs. E. <ut> inique rogās.
quid tua refert, quī cum istāc uenerit. Char. Dum istic siet.
uēra dīcis. Eut. Nil, Charine, tē quidem quicquam pudet.
est profectō. Char. Opta ergō ob istunc nuntium quid uīs tibi.
Eut. quid sī optabō. Char. Deōs oratō ut eius faciant cōpiam.
Eut. Deridēs. Char. Seruata rēs est dēmum, sī illam uīderō.
sed quīn ōrnātum hunc reiciō. heus, aliquis āctūtum hūc foras
exite illinc, pallium mī ecferte. Eut. Em, nunc tū mihi placēs.
#CHAR# optumē aduenis, puere, cape chlamydem atque istic sta īlicō,
ut, sī haec nōn sint uēra, inceptum hoc itiner perficere exsequar.
Eut. nōn mihi credis. Char. Omnia equidem crēdō quae dīcis mihi.
sed quīn intrō ducis mē ad eam, ut uideam. Eut. Paulisper mane.
Ch. quid, manēbō. E. Tempus nōn est intrō eundī. Ch. Enicās.
Eut. nōn opus est, inquam, nunc intrō tē īre. Char. Responde mihi,
quā causa. Eut. Operae nōn est. Char. Cur. Eut.quia nōn est illī commodum.
#CHAR# itane. commodum illī nōn est, quae mē amat, quam ego contrā amō.
omnibus hic ludificatur mē modīs. ego stultior,
quī istī crēdam. commoratur. chlamydem sūmam dēnuō.
Eut. Mane parumper atque haec audī. Char. Cape sīs, puere, hoc pallium.
Eut. Mater irata est patrī uehementer, quia scortum sibi
ob oculōs adduxerit in aedīs, dum rurī ipsa abest:
suspicatur illam amīcam esse illī. Char. Sonam sustulī.
Eut. Eam rem nunc exquirit intus. Char. iam machaerast in manū.
Eut. Nam sī eō tēd intrō ducam Char. Tollō ampūllam atque hinc eō.
Eut. Mane, mane, Charine. Char. Erras, mē decipere haud potes.
Eut. Neque edepol uolō. Char.quīn tū ergō itiner exsequī meum mē sinis.
Eut. nōn sinō. Char. Egomet mē moror. tū puere, abī hinc intrō ocius.
iam in currum escendī, iam lora in manus cēpī meās.
Eut. Sanus nōn es. Char.quīn, pedēs, uōs in curriculum conicitis
in Cyprum recta, quandoquidem pater mihi exilium parat.
Eut. Stultus es, nōlī istuc quaesō dīcere. Char. Certum exsequist,
operam ut sūmam ad peruestigandum, ubī sit illaec. Eut.quīn domist.
#CHAR# nam hic quod dīxit, id mentitust. Eut. uēra dīxī equidem tibi.
#CHAR# iam Cyprum uenī. Eut.quīn sequere, ut illam uideās quam expetis.
#CHAR# percontatus nōn inuenī. Eut. Matris iam iram neglegō.
#CHAR# porrō proficiscor quaesitum. nunc peruenī Chalcidem.
uideō ibī hospitem Zacynthō, dicō quid eō aduenerim,
rogitō quis eam uexerit, quis habeat sī ibī indaudiuerit.
Eut.quīn tū istās omittis nūgās ac mēcum hūc intrō ambulās.
#CHAR# hospes respondit, Zacynthī ficōs fierī nōn malās.
Eut. Nil mentitust. Char. Sed dē amica sē indaudiuisse autumat,
hic atēnīs esse. Eut. Calchās iste quidem Zacynthiust.
#CHAR# nāuem cōnscendō, proficiscor īlicō. iam sum domī,
iam rediī <ex> exiliō. saluē, mī sodalis Eutyche:
ut ualuistī. quid parentēs meī. ualent māter pater.
bene uocas, benigne dīcis: crās apud tē, nunc domī.
sīc decet, sīc fierī oportet. Eut. †Eloque nī somniās.
hic homō nōn sanust. Char. Medicarī amīcus quīn properās <mihi>.
Eut. Sequere sīs. Char. Sequor. Eut. Clementer quaesō, calcēs deteris.
audīn tū. Char. iam dūdum audīuī. Eut. Pacem componī uolō
meō patrī cum mātre: nam nunc est irata Char. I modō.
Eut. Propter istanc. Char. I modō. Eut. Ergō cūrā. Char.quīn tū ergō ī modō.
tam propitiam reddam, quam quom propitiast Iunō Iouī.

V.III

#DEMIPHO# quasī tū numquam quicquam adsimile huius factī feceris.
#LYSIMACHUS# edepol numquam. cauī nē quid facerem. uix uīuō miser.
nam mea uxor propter illam tota in fermentō iacet.
[DĒMAENETUS] at ego expurigationem habēbō, ut nē suscēnseat.
[LUSIMACUS] sequere mē. sed exeuntem fīlium uideō meum.

V.IV

Eutychus Ad patrem ibō, ut matris iram sibī esse sedatam sciat.
iam redeō. Lys. Placet principium. quid agis. quid fit, Eutyche.
Eut. Optima opportunitate ambō aduenistis. Lys. quid reī est.
Eut. Vxor tibi placida et placatast. cette dextrās nunciam.
[LUSIMACUS] dī mē seruant. Eut. Tibī amīcam esse nūllam nūntiō.
[DĒMAENETUS] dī tē perdant. quid negotist nam, quaesō, istuc. Eut. Eloquar.
animum aduortite igitur ambō. Dem.quīn tibi ambō operam damus.
Eut.quī bonō sunt genere nātī, <sī> sunt ingeniō malō,
suapte culpa genere sapiunt, genus ingeniō improbant.
[DĒMAENETUS] uērum hic dīcit. Lys. Tibī ergō dīcit. Eut. Eō illud est uērum magis.
nam tē istāc aetāte haud aequom fīliō fuerat tuō
adulescentī amantī amīcam eripere emptam argentō suō.
[DĒMAENETUS] quid tū ais. Charinī amicast illa. Eut. ut dissimulat malus.
[DĒMAENETUS] ille quidem illam sēsē ancillam matrī emisse dixerat.
Eut. Propterea igitur tū mercatuss, nouōs amātor, uetus puer.
[LUSIMACUS] optumē hercle, perge <tū>, ego adsistam hinc altrīnsecus.
quibus est dictīs dignus, usque oneremus ambō. Dem. Nullus sum.
[LUSIMACUS] fīliō suō quī innocentī fēcit tantam iniuriam.
Eut. quem quidem hercle ego, in exilium cum iret, redduxī domum.
nam ībat exulatum. Dem. An abiit. Lys. Etiam loquere, larua.
temperare istāc aetāte istīs decebat artibus.
[DĒMAENETUS] fateor, deliquī profectō. Eut. Etiam loquere, larua.
[uacuom esse istāc tēd aetāte his decebat noxiis.]
itidem ut tempus annī, aetātem aliam aliud factum condecet.
nam sī istuc iūs est, senecta aetāte scortarī senēs,
ubī locist rēs summa nostra publica. Dem. Eī, periī miser.
[LUSIMACUS] adulescentēs reī agendae istī magis solent operam dare.
[DĒMAENETUS] iam obsecrō hercle uōbīs habete cum porcis, cum fiscina.
Eut. Redde illī. Dem. Sibī habeat, iam ut uolt per mē sibī habeat licet.
Eut. Temperī edepol, quoniam ut aliter faciās nōn est cōpia.
[DĒMAENETUS] supplicī sibī sumat quid uolt ipse ob hanc iniuriam,
modō pācem faciatis orō, ut nē mihi īrātus siet.
sī hercle sciuissem sīue adeō ioculō dixisset mihi,
sē illam amāre, numquam facerem ut illam amantī abducerem.
Eutyche, tēd orō, sodalis eius es, serua et subueni:
hunc senem para [mē] clientem. memorem dīcēs beneficī.
[LUSIMACUS] ora ut ignoscat delictis tuīs atque adulescentiae.
[DĒMAENETUS] pergin tū autem. heia, superbe inuehere. sperō ego mihi quoque
tempus tāle euenturum, ut tibi grātiam referam parem.
[LUSIMACUS] missās iam ego istās artis fēcī. Dem. Et quidem ego dehinc iam. Eut. Nihil <agis>:
cōnsuetudine animus rursus tē hūc inducet. Dem. Obsecrō,
satis iam ut habeatis. quīn loris caedite etiam, sī lubet.
[LUSIMACUS] rēctē dīcis. sed istuc uxor faciet, quom hoc resciuerit.
[DĒMAENETUS] nihil opust resciscat. Eut. quid istic. nōn resciscet, nē time.
eamus intrō, nōn utibilest hic locus, factīs tuīs,
dum memoramus, arbitrī ut sint quī praetereant per uiās.
[DĒMAENETUS] hercle quī tū rēctē dīcis: eadem breuior fabula
erit. eamus. Eut. Hic est intus fīlius apud nōs tuōs.
[DĒMAENETUS] optumest. illac per hortum nōs domum trānsibimus.
[LUSIMACUS] eutyche, hanc uolō prius rem agī, quam meum intrō referō pedem.
Eut. quid istuc est. Lys. Suam quisque homō rem meminit. respondē mihi:
certon scīs nōn suscēnsere mihi tuam mātrem. Eut. Sciō.
[LUSIMACUS] uidē. Eut. Mea fide. Lys. Satis habeō. sed quaesō hercle, etiam uide.
Eut. nōn mihi credis. Lys. Immō crēdō, sed tamen metuō miser.
[DĒMAENETUS] eamus intrō. Eut. Immō dicamus senibus legem cēnseō,
prius quam abeamus, quā sē lege teneant contentique sint.
annōs gnatus sexaginta quī erit, sī quem scibimus
sī maritum sīue hercle adeō caelibem scortarier,
cum eō nōs hāc lege agemus: īnscitum arbitrabimur,
et per nōs quidem hercle egebit quī suom prodegerit.
neū quisquam posthāc prohibetō adulescentem fīlium
quīn amet et scortum ducat, quod bonō fīat modō.
sī quis prohibuerit, plūs perdet clam <quā>sī praehibuerit palam.
haec adeō ut ex hāc nocte prīmum lex teneat senēs.
bene ualete. atque, adulescentēs, haec sī uōbīs lex placet,
ob senum hercle industriam uōs aequom est clārē plaudere.

MILES GLORIOSUS

I.I

Pyrgopolynicēs Curate ut splendor meō sit clupeō clarior
quam solis radiī esse ōlim quom sudumst solent,
ut, ubī usus ueniat, contrā cōnserta manū
praestringat oculorum aciem in acie hostibus.
nam ego hanc machaeram mihi cōnsolarī uolō,
nē lamentetur nēue animum despondeat,
quia sē iam prīdem feriatam gestitem,
quae misera gestit † et fratrem facere ex hostibus.
sed ubī Artotrogus hic est. Artotrogus Stat propter uirum
fortem atque fortunatum et fōrma regia.
tum bellatorem Mars haud ausit dīcere
neque aequiperare suās uirtutēs ad tuās.
#PYRG# Quemne ego seruauī in campis Curculioniis,
ubī Bumbomachidēs Clutomistaridysarchides
erat imperātor summus, Neptunī nepōs.
#ART# meminī. nempe illum dīcis cum armīs aureis,
cuius tū legiōnēs difflauistī spiritu,
quasī uentus folia aut paniculum tectorium.
#PYRG# istuc quidem edepol nihil est. Art. Nihil hercle hoc quidemst
praeut alia dicam quae tū numquam feceris.
periuriorem hoc hominem sī quis uiderit
aut gloriarum pleniorem quam illic est,
mē sibī habētō, ego mē mancupiō dabō.
nisī ūnum, epityrum estur īnsanum bene.
#PYRG# ubī tū es. Art. Eccum. edepol uel elephantō in India,
quō pactō eī pugnō praefregistī bracchium.
#PYRG# quid, bracchium. Art. Illud dīcere uoluī, femur.
#PYRG# at indiligenter iceram. Art. Pol sī quidem
conisus essēs, per corium, per uiscera
perque ōs elephantī trānsmineret bracchium.
#PYRG# nōlō istaec hic nunc. Art. nē hercle operae pretium quidemst
mihi tē narrare tuās quī uirtutēs sciam.
uenter creat omnis hāsce aerumnās. auribus
peraurienda sunt, nē dentēs dentiant,
et adsentandumst quidquid hic mentibitur.
#PYRG# quid illuc quod dicō. Art. Ehem, sciō iam quid uīs dīcere.
factum hercle est, meminī fierī. Pyrg. quid id est. Art. quidquid est.
#PYRG# habes Art. Tabellās uīs rogāre. habeō, et stilum.
#PYRG# Facete aduortis tuom animum ad animum meum.
#ART# nōuisse mōrēs tuōs mē meditate decet
curamque adhibere, ut praeolat mihi quod tū uelis.
#PYRG# ecquid meministī. Art. Memini: centum in Cilicia
et quinquaginta, centum in Scytholatronia,
trīgintā Sardōs, sexaginta Macedones
† sunt hominēs quōs tū occidistī unō diē.
#PYRG# Quanta istaec hominum summast. Art. Septem milia.
#PYRG# tantum esse oportet. rēctē ratiōnem tenēs.
#ART# at nullōs habeō scriptōs. sīc meminī tamen.
#PYRG# edepol memoria es optuma. Art. Offae monent.
#PYRG# dum tāle faciēs quale adhūc, assiduō edēs,
communicabō semper tē mēnsa mea.
#ART# quid in Cappadocia, ubī tū quingentōs simul,
nī hebēs machaera foret, unō ictū occiderās.
#PYRG# at peditastellī quia erant, siuī uiuerent.
#ART# quid tibi ego dicam, quod omnēs mortālēs sciunt,
Pyrgopolynicem tē ūnum in terra uiuere
uirtūte et fōrma et factīs inuictissumum.
amant tēd omnēs mulierēs, neque iniuria,
quī sīs tam pulcher. uel illae quae here palliō
mē reprehenderunt. Pyrg. quid eae dixerunt tibi.
#ART# Rogitabant: ¤ hicine Achillēs est. ¤ inquit mihi.
 ¤ immō eius frater ¤ inquam ¤ est ¤ . ibī illārum altera
 ¤ ergō mecastor pulcher est ¤ inquit mihi
 ¤ et liberalis. uide caesariēs quam decet.
nē illae sunt fortunatae quae cum istō cubant. ¤ 
#PYRG# itane aibant tandem. Art. Quaen mē ambae obsecrauerint,
ut tē hodiē quasī pompam illa praeterducerem.
#PYRG# nimiast miseria nimis pulchrum esse hominem. Art. Immō itast.
molestae sunt: ōrant, ambiunt, exobsecrant
uidere ut liceat, ad sēsē arcessī iubent,
ut tuō nōn liceat dare operam negotiō.
#PYRG# Videtur tempus esse, ut eamus ad forum,
ut in tabellis quōs cōnsignauī hic heri
latronēs, ibus denumerem stipendium.
nam rex Seleucus mē opere ōrāuit maxumō,
ut sibī latronēs cogerem et cōnscriberem.
regī hunc diem mihi operam dēcrētumst dare.
#ART# age eamus ergō. Pyrg. Sequiminī, satellitēs.

II.I
Palaestriō Mihī ad enarrandum hoc argūmentum est comitas,
sī ad auscultandum uostra erit benignitās.
quī autem auscultare nolet, exsurgat foras,
ut sit ubī sedeat ille quī auscultare uolt.
nunc quā adsedistis causa in festiuō locō,
comoediaī quam nōs acturī sumus
et argūmentum et nōmen uōbīs ēloquar.
Alazon Graece huic nōmen est comoediae,
id nōs Latine gloriosum dicimus.
hoc oppidum Ephesust. illest milēs meus erus,
quī hinc ad forum abiit, gloriosus, impudēns,
stercoreus, plenus periurī atque adulterī.
ait sēsē ultrō omnis mulierēs sectarier:
is deridiculost, quaqua incēdit, omnibus.
itaque hic meretrīcēs, labiis dum ductant eum,
maiōrem partem uideās ualgis sauiis.
nam ego hau diū apud hunc seruitūtem seruiō.
id uolō uōs scīre, quō modō ad hunc deuenerim
in seruitūtem ab eō cuī seruiuī prius.
date operam, nam nunc argūmentum exordiar.
erat erus atēnīs mihi adulēscēns optumus.
is amabat meretricem * * mātre atēnīs Atticis,
et illa illum contrā. quī est amor cultū optumus.
is publice legatus Naupactum fuit
magnaī reī publicaī grātia.
interibī hic milēs forte Athenās aduenit,
īnsinuat sēsē ad illam amīcam erī †
occēpit eius matrī suppalparier
uīnō, ornamentis opiparisque obsoniis,
itaque intimum ibī sē milēs apud lenam facit.
ubī prīmum euenit militī huic occasiō,
sublinit ōs illī lenae, matrī mulieris,
quam erus meus amabat. nam is illius fīliam
conicit in nāuem milēs clam mātrem suam,
eamque hūc inuitam mulierem in Ephesum aduehit.
ubī amīcam erilem atēnīs auectam sciō,
ego quantum uiuōs possum mihi nāuem parō,
īnscendō, ut eam rem Naupactum ad erum nūntiem.
ubī sumus prouectī in altum, fit quod <di> uolunt,
capiunt praedonēs nāuem illam ubī uectus fui:
prius periī quam ad erum uenī, quō īre occeperam.
ille <quī> mē cēpit dat mē huic dōnō militī.
hic postquam in aedīs mē ad sē deduxit domum,
uideō illam amīcam erilem, atēnīs quae fuit.
ubī contrā aspexit mē, oculīs mihi signum dedit,
nē sē appellārem. deinde, postquam occasiō est,
conqueritur mēcum mulier fortunās suās.
ait sēsē Athenās fugere cupere ex hāc domu,
sēsē illum amāre meum erum, atēnīs quī fuit,
neque peius quemquam odisse quam istum militem.
ego quoniam īnspexī mulieris sententiam,
cēpī tabellas, cōnsignauī, clanculum
dedī mercatorī cuidam, quī ad illum deferat
meum erum, quī atēnīs fuerat, quī hanc amauerat,
ut is hūc ueniret. is nōn spreuit nuntium.
nam et uenit et is in proximō hic deuertitur
apud suom paternum hospitem, lepidum senem.
isque illī amantī suō hospitī mōrem gerit
nosque opera cōnsilioque adhortatur, iuuat.
itaque ego parauī hic intus magnās machinas,
quī amantis una inter sē facerem conuenās.
nam ūnum conclaue, concubinae quod dedit
milēs, quō nēmō nisī eapse īnferret pedem,
in eō conclauī ego perfodī parietem,
quā commeatus clam esset hinc hūc mulierī.
et sene sciente hoc feci: is cōnsilium dedit.
nam meus cōnseruōs est homō haud magnī pretī,
quem concubinae milēs custodem addidit.
eī nōs facetis fabricis et doctis dolis
glaucumam ob oculōs obiciemus eumque ita
faciemus ut quod uiderit nē uiderit.
et mox nē erretis, haec duarum hodiē uicem
<suam> et hinc et illinc mulier feret imāginem,
atque eadem erit, uērum alia esse adsimulabitur.
ita sublinetur ōs custodī mulieris.
sed foris concrepuit hinc ā uicinō sene.
ipse exit: hic illest lepidus quem dīxī senex.

II.II
Periplectomenus Nī hercle diffregeritis talōs posthāc quemque in tegulis
uideritis alienum, ego uostra faciam latera lorea.
mī equidem iam arbitrī uicinī sunt, meae quid fīat domī,
ita per impluuium intrō spectant. nunc adeō edicō omnibus:
quemque ā milite hoc uideritis hominem in nostrīs tegulis,
extrā ūnum Palaestrionem, hūc deturbatote in uiam.
quod ille gallinam aut columbam sē sectarī aut simiam
dicat, disperiistis nī usque ad mortem male mulcassitis.
atque adeō ut nē legī fraudem faciant aleariae,
adcuratote ut sine talis domī agitent conuiuium.
[PALINURUS] nesciō quid malefactum ā nostra hic familiast, quantum audiō:
ita hic senex talōs elidī iussit cōnseruis meīs.
sed mē excepit: nihilī faciō, quid illis faciat ceteris.
adgrediar hominem. Per. Estne aduorsum hic quī aduenit Palaestriō.
[PALINURUS] quid agis, Periplectomene. Per. Haū multōs hominēs, sī optandum foret,
nunc uidere et conuenīre quam tē mauellem. Pal. quid est.
quid tumultuās cum nostra familia. Per. Occisī sumus.
[PALINURUS] quid negotist. Per. Rēs palamst. Pal. Quae rēs palamst. Per. De tegulis
modō nesciō quis īnspectauit uestrum familiarium
per nostrum impluuium intus apud nōs Philocomasium atque hospitem
osculantis. Pal.quis homō id uīdit. Per. Tuōs cōnseruōs. Pal.quis is homost.
Per. Nesciō, ita abripuit repente sēsē subitō. Pal. Suspicor
mē periisse. Per. V.I abit, conclamō: ¤ heus quid agis tū ¤ inquam ¤ in tegulis. ¤ 
ille mihi abiēns ita respondit ¤ sē sectarī simiam. ¤ 
[PALINURUS] uae mihi miserō, quoi pereundumst propter nihilī bestiam.
sed Philocomasium hicine etiam nunc est. Per. Quom exibam, hic erat.
[PALINURUS] ī sīs, iube trānsire hūc quantum possit, sē ut uideant domī
familiarēs, nisī quidem illa nōs uolt, quī seruī sumus,
propter amōrem suom omnēs crucibus contubernalēs darī.
Per. Dixī ego istuc. nisī quid aliud uīs. Pal. Volō. hoc eī dīcitō:
profectō ut nē quōquam dē ingeniō degrediatur muliebri
earumque artem et disciplinam optineat colere. Per. quem ad modum.
[PALINURUS] ut eum, quī hic sē uīdit, uerbīs uincat, nē is sē uiderit.
siquidem centiēns hic uisa sit, tamen īnfitiās eat.
ōs habet, linguam, perfidiam, malitiam atque audaciam,
cōnfidentiam, cōnfirmitatem, fraudulentiam.
quī arguat sē, eum contrā uincat iureiurandō suō:
domī habet animum falsiloquom, falsificum, falsiiurium,
domī dolōs, domī delenifica facta, domī fallaciās.
nam mulier holitorī numquam supplicat, sī quast mala:
domī habet hortum et condimenta ad omnis mōrēs maleficōs.
Per. ego istaec, sī erit hic, nuntiabō. sed quid est, Palaestriō,
quod uolutās tūte tēcum in corde. Pal. Paulisper tacē,
dum ego mihi cōnsilia in animum conuocō et dum cōnsulō
quid agam, quem dolum dolosō contrā cōnseruō parem,
quī illam hic uīdit osculantem, id uisum ut nē uisum siet.
Per. Quaere: ego hinc abscesserō aps tē hūc interim. illuc sīs uide,
quem ad modum adstitit, seuerō fronte curāns cogitāns.
pectus digitis pultat, cor crēdō euocaturust forās.
ecce auortit: nixus laeuō in femine habet laeuam manum,
dextera digitis ratiōnem computat, ferit femur
dexterum. ita uehementer icit: quod agat aegre suppetit.
concrepuit digitis: laborat. crēbrō commutat status,
eccere autem capite nutat: nōn placet quod repperit.
quidquid est, incoctum nōn expromet, bene coctum dabit.
ecce autem aedificat: columnam mentō suffigit suō.
apage, nōn placet profectō mī illaec aedificatiō.
nam ōs columnatum poetae esse indaudiuī barbarō,
cuī binī custodēs semper totis horis occubant.
euge, euscheme hercle astitit et dulice et comoedice.
numquam hodiē quiescet prius quam id quod petit perfecerit.
habet opinor. age sī quid agis, uigila, nē somnō stude,
nisī quidem hic agitare mauis uarius uirgis uigiliās.
tibi ego dicō. an herī maduistī. heus tē adloquor, Palaestriō:
uigila inquam, expergiscere inquam, lucet hoc inquam. Pal. Audiō.
Per. Viden hostis tibi adesse tuoque tergō obsidium. cōnsule,
arripe opem auxiliumque ad hanc rem: properē hoc, nōn placidē decet.
anteuenī aliqua aut tū aliquosum circumduce exercitum,
coge in obsidium perduellis, nostrīs praesidium para.
interclude inimicis commeatum, tibi munī uiam
quā cibatus commeatusque ad tē et legiōnēs tuās
tūtō possit peruenire: hanc rem age, rēs subitaria est.
[reperī, comminiscere, cedo calidum cōnsilium citō,
quae hic sunt uisa ut uisa nē sint, facta ut facta nē sient.
magnam illic homō rem incipissit, magna munit moenia.]
tū unus sī recipere hoc ad tē dīcis, cōnfidentiast
nōs inimicōs profligare posse. Pal. Dicō et recipiō
ad mē. Per. Et ego impetrare dicō id quod petis. Pal. at tē Iuppiter
bene amet. Per. Auden participare mē quod commentuss. Pal. tacē,
dum in regionem astutiarum mearum tē inducō, ut scias
iuxta mēcum mea cōnsilia. Per. Salua sumēs indidem.
[PALINURUS] erus meus elephantī coriō circumtentust, nōn suō,
neque habet plūs sapientiaī quam lapis. Per. ego istuc sciō.
[PALINURUS] nunc sīc ratiōnem incipissō, hanc īnstituam astutiam,
ut Philocomasiō hūc sororem geminam germanam alteram
dicam atēnīs aduēnisse cum amatore aliquō suō,
tam similem, quam <lacte> lactist. apud <tē> eōs hic deuortier
dicam hospitiō. Per. Euge euge, lepide, laudō commentum tuom.
[PALINURUS] ut sī illic concriminatus sit aduorsum militem
meus cōnseruōs, eam uīdisse hic cum alienō oscularier,
eam arguam uīdisse apud tē contrā cōnseruom meum
cum suō amatore amplexantem atque osculantem. Per. Immō optumē.
idem ego dicam, sī <ex> mē exquiret milēs. Pal. Sed simillimas
dīcitō esse, et Philocomasiō id praecipiendum est ut sciat,
nē titubet, sī exquiret ex ea milēs. Per. Nimis doctum dolum.
sed sī ambās uidere in unō milēs conciliō uolet,
quid agimus. Pal. Facilest: trecentae possunt causae conligi:
 ¤ nōn domist, abiit ambulatum, dormit, ornatur, lauat,
prandet, potat: occupatast, operae nōn est, nōn potest ¤ ,
quantum uīs prolationum, dum modō hunc prima uia
inducamus, uēra ut esse credat quae mentibimur.
Per. Placet ut dīcis. Pal. Intrō abī ergō, et sī istī est mulier, eam iube
citō domum trānsire, atque haec eī dice mōnstra praecipe,
ut teneat cōnsilia nostra, quem ad modum exorsī sumus,
dē gemina sorore. Per. Docte tibi illam perdoctam dabō.
numquid aliud. Pal. Intrō ut abeās. Per. Abeō. Pal. Et quidem ego ibō domum
atque hominem inuestigandō operam huic dissimulabiliter dabō,
quī fuerit cōnseruōs quī hodiē sit sectatus simiam.
nam ille nōn potuit quīn sermone suō aliquem familiarium
participauerit dē amica erī, sēsē uīdisse eam
hic in proximō osculantem cum alienō adulescentulō.
nouī mōrem: egomet tacere nequeō sōlus quod sciō.
sī inueniō quī uīdit, ad eum uineās pluteosque agam:
rēs paratast, uī pugnandoque hominem caperest certa rēs.
sī ita nōn reperiō, ibō odorāns quasī canis uenaticus,
usque dōnec persecutus uolpem erō uestigiis.
sed forēs crepuerunt nostrae, ego uocī moderabor meae.
nam illic est Philocomasiō custōs meus cōnseruōs quī it forās.

II.III
Sceledrus Nisī quidem ego hodiē ambulauī dormiēns in tegulis,
certō edepol sciō mē uīdisse hic proxumae uiciniae
Philocomasium erilem amīcam sibī malam rem quaerere.
[PALINURUS] hic illam uīdit osculantem, quantum hunc audīuī loquī.
Scel.quis hic est. Pal. Tuōs cōnseruōs. quid agis, Sceledre. Scel. Te, Palaestriō,
uolup est conuenisse. Pal. quid iam. aut quid negotist. fac sciam.
#SCEL# metuo Pal. quid metuis. Scel. nē hercle hodiē, quantum hic familiariumst,
maxumum in malum cruciatumque īnsuliamus. Pal. Tū sali
sōlus, nam ego istam īnsulturam et desulturam nil moror.
#SCEL# nescīs tū fortasse, apud nōs facinus quod natumst nouom.
[PALINURUS] Quod id est facinus. Scel. Impudicum. Pal. Tute sciās solī tibi,
mihi nē dixis, scīre nōlō. Scel. nōn enim faciam quīn sciās.
simiam hodiē sum sectatus nostram in hōrum tegulis.
[PALINURUS] edepol, Sceledre, homō sectatuss nihilī nequam bestiam.
#SCEL# dī tē perdant. Pal. Te istuc aequom quoniam occēpistī, eloquī.
#SCEL# Forte fortuna per impluuium hūc despexī in proxumum,
atque ego illī aspiciō osculantem Philocomasium cum alterō
nesciō quō adulescente. Pal. Quod ego, Sceledre, scelus ex tē audiō.
#SCEL# profectō uīdī. Pal. Tutin. Scel. Egomet duōbus his oculīs meīs.
[PALINURUS] abī, nōn uerisimile dīcis, neque uīdistī. Scel. Num tibi
lippus uideor. Pal. Medicum istuc tibi meliust percontārier.
uērum enim tū istam, sī tē dī ament, temere hau tollās fabulam:
tuīs nunc cruribus capitique fraudem capitalem hinc creās.
nam tibi iam ut pereās parātum est dupliciter, nisī supprimis
tuom stultiloquium. Scel.quī uērō dupliciter. Pal. Dicam tibi.
primumdum, sī falsō īnsimulās Philocomasium, hoc perieris.
iterum, sī id uerumst, tū eī custōs additus <eō> perieris.
#SCEL# quid fuat mē, nesciō: haec mē uīdisse ego certō sciō.
[PALINURUS] pergin, īnfēlīx. Scel. quid tibi uīs dicam nisī quod uiderim.
quīn etiam nunc intus hic in proxumost. Pal. Ehō an nōn domist.
#SCEL# Vise, abī intrō tūte, nam ego mī iam nil credī postulō.
[PALINURUS] certum est facere. Scel. Hic tē opperiar. eadem illī īnsidiās dabō,
quam mox horsum ad stabulum iuuenix recipiat sē <ā> pabulō.
quid ego nunc faciam. custodem mē illī milēs addidit:
nunc sī indicium faciō, interiī. sī taceō, <interii> tamen,
sī hoc palam fuerit. quid peius muliere aut audacius.
dum ego in tegulis sum, illaec sēsē ex hospitiō edit forās.
edepol facinus fēcit audax. hocine sī milēs sciat,
crēdō hercle hās sustollat aedīs totās atque hunc in crucem.
hercle quidquid est, mussitabō potius quam intereām male.
nōn ego possum quae ipsa sēsē uenditat tutarier.
[PALINURUS] sceledre, Sceledre, quis homō in terra tē alter est audacior.
quis magis dīs inimicis nātus quam tū atque iratis. Scel. quid est.
[PALINURUS] iuben tibi oculōs exfodirī, quibus id quod nusquam est uidēs.
#SCEL# quid, nusquam. Pal. nōn ego tuam empsim uītam uitiosa nuce.
Sc. quid negotist. Pal. quid negōtī sit rogās. Sc. Cur nōn rogem.
[PALINURUS] nōn tū tibi istam praetruncarī linguam largiloquam iubēs.
#SCEL# Quam ob rem iubeam. Pal. Philocomasium eccam domī, quam in proxumō
uīdisse aibās tē osculantem atque amplexantem cum alterō.
#SCEL# mirumst loliō uictitare tē tam uilī triticō.
[PALINURUS] quid iam. Scel.quia luscitiosuss. Pal. Verberō, edepol tū quidem
caecus, nōn luscitiosuss. nam illa quidem * domī.
#SCEL# quid, domī. Pal. Domī hercle uērō. Scel. Abī, ludis mē, Palaestriō.
Pa. Tum mihi sunt manus inquinatae. Sc.quī dum. Pa.quia ludō lutō.
#SCEL# uae capitī tuō. Pal. <Tuo> istuc, Sceledre, promittō fore,
nisī oculōs orationemque aliam commutās tibi.
sed forēs concrepuerunt nostrae. Scel. at ego īlicō obseruō foris.
nam nihil est quā hinc hūc trānsire ea possit nisī rectō ostiō.
[PALINURUS] quīn domī eccam. nesciō quae tē, Sceledre, scelera suscitant.
#SCEL# mihi ego uideō, mihi ego sapiō, <mihi> ego crēdō plurumum:
mē homō nēmō deterrebit, quīn ea sit in his aedibus.
hic obsistam, nē imprudentī hūc ea sē subrepsit mihi.
[PALINURUS] meus illic homō est, deturbabō iam ego illum dē pugnaculis.
uin iam faciam, ut stultiuidum * fateare. Scel. Age face.
[PALINURUS] neque tē quicquam sapere corde neque oculīs utī. Scel. Volō.
[PALINURUS] nempe tū istic ais esse erilem concubinam. Scel. Atque arguō
eam mē uīdisse osculantem hic intus cum alienō uirō.
[PALINURUS] scīn tū nūllum commeatum hinc esse ā nōbīs. Scel. Sciō.
[PALINURUS] neque solarium neque hortum, nisī per impluuium. Scel. Sciō.
[PALINURUS] quid nunc. sī ea domist, sī faciō, ut eam exire hinc uideās domō,
dignun es uerberibus multīs. Scel. Dignus. Pal. Serua istās forēs,
nē tibi clam sē subterducat istinc atque hūc trānseat.
#SCEL# cōnsilium est ita facere. Pal. Pede ego iam illam hūc tibi sistam in uiam.
#SCEL# agedum ergō face. uolō scīre, utrum egon id quod uīdī uiderim
an illic faciat, quod facturum dīcit, ut ea sit domī.
nam ego quidem meōs oculōs habeō nec rogō utendōs foris.
sed hic illī subparasitatur semper, hic eae proxumust,
prīmus ad cibum uocatur, prīmō pulmentum datur.
nam illic noster est fortasse circiter triennium,
neque cuiquam quam illī in nostra meliust famulō familia.
sed ego hoc quod agō, id mē agere oportet, hoc obseruāre ōstium.
sīc obsistam. hāc quidem pol certō uerba mihi numquam dabunt.

[PALINURUS] praecepta <facitō> ut memineris. [PILOCOMASIUM] Totiēns monere mirumst.
[PALINURUS] at metuō ut satis sīs subdola. [PILOCOMASIUM] cedo uel decem, edocebō
minime malās ut sint malae, mihi solae quod superfit.
[PALINURUS] age nunciam īnsiste in dolōs. ego abs tē procul recedam.
quid ais tū, Sceledre. Scel. Hanc rem gerō. habeō auris, loquere quiduīs.
[PALINURUS] crēdō ego istōc extemplō tibi esse eundum āctūtum extrā portam,
dispessis manibus, patibulum quom habēbis. Scel. Quamnam ob rem.
[PALINURUS] Respice dum ad laeuam: quis illaec est mulier. Scel. Prō dī immortalēs,
erī concubinast haec quidem. Pal. Mihī quoque pol ita uidētur.
age nunciam, quandō lubet Scel. quid agam. Pal. Perire propera.
#PHIL# ubī iste est bonus seruōs, quī probrī mē maxumī innocentem
falsō īnsimulauit. Pal. Em tibi, hic mihi dīxit tibi quae dīxī.
#PHIL# tūn mē uīdisse in proxumō hic, sceleste, ais osculantem.
[PALINURUS] atque cum alienō adulescentulō dīxit. Scel. Dixī hercle uērō.
#PH# tūn mē uīdistī. #S# atque his quidem hercle oculīs. #PH# Carebis, crēdō,
quī plūs uident quam quod uident. Scel. numquam hercle deterrebor
quīn uiderim id quod uiderim. [PILOCOMASIUM] ego stulta et mora multum,
quae cum hoc īnsanō fabuler, quem pol ego capitis perdam.
#SCEL# nōlī minitari: sciō crucem futuram mihi sepulcrum.
ibī meī sunt maiorēs sitī {pater} auōs, proauōs, abauōs.
nōn possunt mihi minaciis tuīs hīsce oculī exfodirī.
sed paucīs uerbīs tē uolō, Palaestriō. opsecrō tē,
unde exit haec. Pal. unde nisī domō. Scel. Domō. Pal. #M# uiden. Scel. Te uideō.
nimis mirumst facinus, quō modō haec hinc hūc trānsire potuit.
nam certō neque solariumst apud nōs neque hortus ullus
neque fenestra nisī clatrata. nam certē ego tē hic intus uīdī.
[PALINURUS] pergin, sceleste, intendere hanc arguere. [PILOCOMASIUM] Ecastor ergō
mī hau falsum euenit somnium, quod noctū hāc somniauī.
[PALINURUS] quid somniastī. [PILOCOMASIUM] ego ēloquar. sed amābō aduortite animum.
hāc nocte in somnīs mea soror geminast germana uisa
uenisse atēnīs in Ephesum cum suō amatore quodam.
eī ambō hospitiō hūc in proxumum mihi deuortisse uisī.
[PALINURUS] palaestrionis somnium narratur. perge porrō.
#PHIL# ego laeta uisa, quia soror uenisset, propter eandem
suspicionem maximam sum uisa sustinere.
nam arguere in somnīs mē meus mihi familiaris uisust,
mē cum alienō adulescentulō, quasī nunc tū, esse osculatam,
quom illa osculata mea soror gemina esset suompte amīcum.
id mē īnsimulatam perperam falsum esse somniauī.
[PALINURUS] satin eadem uigilantī expetunt quae in somnīs uisa memorās.
eū hercle praesēns somnium. abī intrō et comprecare.
nārrandum ego istuc militī cēnsebō. [PILOCOMASIUM] Facere certum est,
neque mē quidem patiar probrī falsō impune īnsimulatam.
#SCEL# timeō quid rērum gesserim, ita dorsus totus prurit.
[PALINURUS] scīn tē periisse. Scel. Nunc quidem domī certō est. certa rēs est
nunc nostrum obseruāre ōstium, ubī ubist. Pal. at, Sceledre, quaesō,
ut ad id exemplum somnium quam simile somniauit
atque ut tū suspicatus es eam uīdisse osculantem.
#SCEL# nesciō quid crēdam egomet mihi iam, ita quod uīdisse crēdō
mē id iam nōn uīdisse arbitror. Pal. nē tū hercle sērō, opinor,
resipiscēs. sī ad erum haec rēs prius † deuenerit, peribis pulcrē.
#SCEL# nunc dēmum experior, mī ob oculōs caliginem opstitisse.
[PALINURUS] dūdum edepol planum est id quidem, quae hic usque fuerit intus.
#SCEL# nihil habeō certī quid loquar: nōn uīdī eam, etsī uīdī.
[PALINURUS] nē tū edepol stultitia tua nōs paene perdidisti:
dum tē fidelem facere erō uoluistī, absumptuss paene.
sed forēs uicinī proxumī crepuerunt. conticiscam.

II.u
#PHIL# inde ignem in aram, ut Ephesiae Dianae laeta laudes
gratesque agam eique ut Arabicō fumificem odore amoene,
quom mē in locis Neptuniis templisque turbulentis
seruauit, saeuis fluctibus ubī sum adflictata multum.
#SCEL# palaestriō, ō Palaestriō. Pal. O Sceledre, Sceledre, quid uīs.
#SCEL# haec mulier, quae hinc exit modō, estne erilis concubina
Philocomasium, an nōn est ea. Pal. Hercle opinor, ea uidētur.
sed facinus mīrum est, quō modō haec hinc hūc trānsire potuit,
sī quidem east. Scel. An dubium tibi est eam esse hanc. Pal. Ea uidētur.
#SCEL# adeamus, appellemus. heus, quid istuc est, Philocomasium.
quid tibi istic in istisce aedibus debetur, quid negotist.
quid nunc tacēs. tēcum loquor. Pal. Immō edepol tūte tēcum.
nam haec nil respondēt. Scel. Te adloquor, uitī probrique plena,
quae circum uicinōs uagās. Phil.quīcum tū fabulare.
Scel.quīcum nisī tēcum. Phil.quis tū homō es, aut mēcum quid est negōtī.
#SCEL# #M# rogās homō quī sim. Phil.quīn ego hoc rogem quod nesciam.
[PALINURUS] quis ego sum igitur, sī hunc ignorās. [PILOCOMASIUM] Mihī odiosus, quisquis es,
et tū et hic. Sc. nōn nōs nōuistī. #PH# Neutrum. Sc. Metuō maxume,
[PALINURUS] quid metuis. Scel. Enim nē <nos> nosmet perdiderimus uspiam.
nam nec tē neque mē nōuisse ait haec. Pal. Persectarī hic uolō,
Sceledre, nōs nostrī an alienī simus, nē dum quispiam
nōs uicinorum imprudentis aliquis immutauerit.
#SCEL# certē equidem noster sum. Pal. Et pol ego. quaeris tū {mulier} malum.
tibi ego dicō, heus, Philocomasium. [PILOCOMASIUM] Quae tē intemperiae tenent,
quī mē perperam perplexō nōmine appellēs. Pal. Ehō,
quis igitur uocāre. [PILOCOMASIUM] Diceae nōmen est. Scel. Iniuria es,
falsum nōmen possidere, Philocomasium, postulās.
ἄδικος es tū, nōn δικαία, et meō erō facis iniuriam.
#PHIL# egone. Scel. Tu<nē>. [PILOCOMASIUM] Quae herī atēnīs Ephesum aduenī uesperi
cum meō amatore, adulescente Atheniēnsī. Pal. dīc mihi,
quid hic tibi in Ephesō est negōtī. [PILOCOMASIUM] Geminam germanam meam
hic sororem esse indaudiuī, eam uenī quaesitum. Scel. Mala es.
#PHIL# immō ecastor stulta multum, quae uōbīscum fabuler.
abeō. Scel. Abire nōn sinam tē. [PILOCOMASIUM] Mitte. Scel. Manifestaria es.
nōn omittō. [PILOCOMASIUM] at iam crepabunt mihi manus, malae tibi,
nisī mē omittis. Scel. quid, malum, astās. quīn tenēs altrīnsecus.
[PALINURUS] nil moror negotiosum mī esse tergum. quī sciō
an ista nōn sit Philocomasium atque alia eius similis sit.
#PHIL# mittis mē an nōn mittis. Scel. Immō uī atque inuitam ingratiis,
nisī uoluntate ibis, rapiam tē domum. [PILOCOMASIUM] Hosticum hoc mihi
domicilium est, atēnīs domus est Atticis. ego istam domum
neque moror neque uōs quī hominēs sitis nouī neque sciō.
#SCEL# lege agitō: tē nusquam mittam, nisī dās firmatam fidem,
tē hūc, sī omiserō, intrō ituram. [PILOCOMASIUM] Vī mē cogis, quisquis es.
dō fidem, sī omittis, istō mē intrō ituram quō iubēs.
Sc. Ecce omittō. #PH# at ego abeō missa. Sc. Muliebrī fēcit fide.
[PALINURUS] sceledre, manibus amisistī praedam. tam east quam potis
nostra erilis concubina. uin tū facere hoc strenue.
#S# quid faciam. P. Ecfer mihi machaeram hūc intus. #S# quid faciēs ea.
[PALINURUS] intrō rumpam recta in aedīs: quemque hic intus uīderō
cum Philocomasiō osculantem, eum ego obtruncabō extempulō.
#SCEL# Visanest ea esse. Pal. Immō edepol plānē east. Scel. Sed quō modō
dissimulabat. Pa. Abī, machaeram hūc ecfer. Sc. iam faxō hic erit.
[PALINURUS] neque equēs neque pedēs profectost quisquam tanta audacia,
quī aequē faciat cōnfīdenter quicquam quam mulier facit.
ut utrubique orationem docte diuisit suam,
ut sublinitur ōs custodī cautō, cōnseruō meō.
nimis beat quod commeatus trānstinet trāns parietem.
#SCEL# heus, Palaestriō, machaera nihil opust. Pal. quid iam, aut quid est.
#S# domī eccam erilem concubinam. P. quid, domī. #S# in lectō cubat.
[PALINURUS] edepol nē tū tibi malam rem repperistī, ut praedicās.
#SCEL# quid iam. Pal.quia hanc attingere aususs mulierem hinc ex proxumō.
#SCEL# magis hercle metuō. Pal. Sed numquam quisquam faciet quīn soror
istaec sit gemina huius: eam pol tū osculantem hic uiderās.
#SCEL# id quidem palam est eam esse, ut dīcis. quid propius fuit,
quam ut perirem, sī ēlocūtus essem erō. Pal. Ergō, sī sapis,
mussitabis: plūs oportet scīre seruom quam loquī.
ego abeō ā tē, nē quid tēcum cōnsilī commisceam,
atque apud hunc erō uicinum. tuae mihi turbae nōn placent.
erus sī ueniet, sī mē quaeret, hic erō: hinc mē arcessitō.

II.ui
Sceledrus Satin abiit ille neque erile negotium
plūs curat, quasī nōn seruitūtem seruiat.
certō illa quidem hic nunc intus est in aedibus,
nam egomet cubantem eam modō offendī domī.
certum est nunc obseruationī operam dare.
Periplectomenus nōn hercle hīsce hominēs mē marem, sed fēminam
uicinī rentur esse seruī militis:
ita mē ludificant. meamne hic inuitam hospitam,
quae herī hūc atēnīs cum hospite aduenit meō,
tractatam et ludificatam, ingenuam et liberam.
#SCEL# periī hercle, hic ad mē recta habet rectam uiam.
metuō, illaec mihi rēs nē malō magnō fuat,
quantum hunc audīuī facere uerbōrum senem.
Per. Accedam ad hominem. tūn, Sceledre, hic, scelerum caput,
meam ludificauistī hospitam ante aedīs modō.
#SCEL# Vicine, auscultā quaesō. Per. ego auscultem tibi.
#SCEL# expurigare uolō mē. Per. tūn tē expurigēs,
quī facinus tantum tamque indignum feceris.
an quia latrocinaminī, arbitramini
quiduīs licere facere uōbīs, uerberō.
#SCEL# licetne. Per. at ita mē dī deaeque omnis ament,
nisī mihi supplicium uirgeum dē tē datur
longum diutinumque, ā mane ad uesperum,
quod meās cōnfregistī imbricis et tegulas,
ibī dum condignam tē sectatuss simiam,
quodque inde īnspectauistī meum apud mē hospitem
amplexum amīcam, quom osculabatur, suam,
quodque concubinam erilem īnsimulare ausus es
probrī pudīcam mēque summī flagitī,
tum quod tractauistī hospitam ante aedīs meam:
nisī mihi supplicium stimuleum dē <tē> datur,
dedecoris pleniorem erum faciam tuom,
quam magnō uentō plenumst undarum mare.
#SCEL# ita sum coactus, Periplectomene, ut nesciam
utrum mē postulare prius * tēcum aequom siet.
nisī <sī> istaec nōn est haec neque <haec> istast, mihi
mē expurigare tibi uidētur aequius.
sicut etiam nunc nesciō quid uiderim:
itast ista huius similis nostraī tua,
siquidem nōn eadem est. Per. Vise ad mē intrō, iam sciēs.
#SCEL# licetne. Per.quīn tē iubeō. et placidē noscita.
#SCEL# ita facere certum est. Per. Heus, Philocomasium, citō
trānscurre curriculō ad nōs, ita negotiumst.
post, quandō exierit Sceledrus ā nōbīs, citō
trānscurritō ad uōs rūrsum curriculō domum.
nunc pol ego metuō nē quid īnfuscauerit.
sī hic nōn uidebit mulierem aperītur foris.
#SCEL# prō dī immortalēs, similiorem mulierem
magisque eandem, ut pote quae nōn sit eadem, nōn reor
deōs facere posse. Per. quid nunc. Scel. Commeruī malum.
Per. quid igitur. eanest. Scel. Etsī east, nōn est ea.
Per. Vidistin istam. Scel. Vidī, et illam et hospitem,
complexam atque osculantem. Per. Eanest. Scel. Nesciō.
Pe. uīn scīre plānē. Sc. Cupiō. Pe. Abī intrō ad uōs domum
continuō, uide sitne istaec uostra intus. Scel. Licet,
pulcrē admonuistī. iam ego ad tē exibō forās.
Per. numquam edepol hominem quemquam ludificarier
magis facete uīdī et magis miris modīs.
sed eccum egreditur. Scel. Periplectomene, tē opsecrō
per deōs atque hominēs perque stultitiam meam
perque tua genua Per. quid opsecrās mē. Scel. īnscitiae
meae et stultitiae ignoscās. nunc dēmum sciō
mē fuisse excordem, caecum, incogitabilem.
nam Philocomasium eccam intus. Per. quid nunc, furcifer.
uidistin ambās. Scel. Vidī. Per. Erum exhibeās uolō.
#SCEL# meruisse equidem mē maxumum fateor malum,
et tuae fēcisse mē hospitae aiō iniuriam.
sed meam esse erilem concubinam cēnsuī,
cuī mē custodem erus addidit milēs meus.
nam ex unō puteō similior numquam potis
aqua aquaī sumī quam haec est atque ista hospita.
et mē despexe ad tē per impluuium tuom
fateor. Per. quid nī fateare, ego quod uiderim.
et ibī osculantem meum hospitem cum ista hospita
uīdistī. Scel. Vidī (cur negem quod uiderim.),
sed Philocomasium mē uīdisse cēnsuī.
Per. Ratun istic mē hominem esse omnium minimī pretī,
sī ego mē sciente paterer uicinō meō
eam fierī apud mē tam īnsignite iniuriam.
#SCEL# nunc dēmum ā mē īnsipienter factum esse arbitror,
cum rem cognoscō. at nōn malitiose tamen
fēcī. Per. Immō indigne. nam hominem seruom suos
domitōs habēre oportet oculōs et manus
orationemque. Scel. Egone sī post hunc diem
muttiuerō, etiam quod egomet certō sciam,
datō excruciandum mē: egomet mē dedam tibi.
nunc hoc mī ignosce quaesō. Per. Vincam animum meum,
nē malitiose factum id esse aps tē arbitrer.
ignoscam tibi istuc. Scel. at tibi dī faciant bene.
Per. nē tū hercle, sī tē dī ament, linguam comprimes
posthāc, etiam illud quod sciēs nesciueris
nec uideris quod uideris. Scel. Bene mē monēs,
ita facere certum est. sed satine oratuss. Per. Abī.
#SCEL# numquid nunc aliud mē uīs. Per. nē mē noueris.
#SCEL# dedit hic mihi uerba. quam benigne grātiam
fēcit, nē īrātus esset. sciō quam rem gerat:
ut milēs cum extemplō ā forō adueniat domum,
domī comprehendar. una hic et Palaestriō
mē habent uenalem: sēnsī et iam dūdum sciō.
numquam hercle ex ista nassa ego hodiē escam petam.
nam iam aliquō aufugiam et mē occultabō aliquot diēs,
dum haec cōnsilescunt turbae atque īrae leniunt.
nam unī satis populō impiō meruī malī.
[uērum tamen dē mē quidquid est, ibō hinc domum.]
Per. Illic hinc abscessit. sat edepol certō sciō,
occisam saepe sapere plūs multō suem:
quoin id adimatur nē id quod uīdit uiderit.
nam illius oculī atque aurēs atque opiniō
trānsfugere ad nōs. usque adhūc āctum est probe.
nimium festiuam mulier operam praehibuit.
redeō in senatum rusum. nam Palaestriō
domī nunc apud mē est, Sceledrus nunc autemst foris:
frequēns senatus poterit nunc haberier.
ibō intrō, nē, dum absum, alter sortī defuat.

III.I
Palaestriō Cohibete intrā limen etiam uōs parumper, Pleusiclēs,
sinite mē prius perspectare, nē uspiam īnsidiae sient
concilium quod habēre uolumus. nam opus est nunc tūtō locō,
unde inimicus nē quis nostrī spolia capiat cōnsilī.
nam bene cōnsultum incōnsultum est, sī id inimicis usuist,
neque potest quīn, sī id inimicis usuist, obsit tibi.
[nam bene <cōnsultum> cōnsilium surripitur saepissime,
sī minus cum cūrā aut cautella locus loquendī lectus est.]
quippe quī, sī resciuere inimicī cōnsilium tuom,
tuopte tibi cōnsiliō occludunt linguam et cōnstringunt manus,
atque eadem quae illis uoluistī facere, illī faciunt tibi.
sed speculabor, nē quis aut hinc aut ab laeua aut dextera
nostrō cōnsiliō uenator adsit cum auritis plagis.
sterilis hinc prospectus usque ad ultumam est plateam probe.
euocabō. heus Periplectomene et Pleusiclēs, progrediminī.
Periplectomenus Ecce nōs tibi oboedientēs. Pal. Facilest imperium in bonīs.
sed uolō scīre: eōdem cōnsiliō, quod intus meditatī sumus,
gerimus rem. Per. Magis nōn potest esse ad rem utibile. Pal. Immō *
quid tibi, Pleusiclēs. Pleusiclēs Quodne uōbīs placeat, displiceat mihi.
quis homō sit magis meus quam tū es. Pal. Loquere lepide et commode.
Per. Pol ita decet hunc facere. Pl. at hoc mē facinus miserum macerat
meumque cor corpusque cruciat. Per. quid id est quod cruciat. cedo.
Pleus. #M# tibi istuc aetātis hominī facinora puerilia
obicere, neque tē decora neque tuīs uirtutibus.
ea tē expetere ex opibus summis meī honōris grātia
mihique amantī īre opitulatum atque ea tē facere facinora,
quae istaec aetās fugere facta magis quam sectarī solet:
eam pudet mē tibi in senecta obicere sollicitudinem.
[PALINURUS] nouō modō tū homō amas, siquidem tē quicquam quod faxis pudet.
nihil amas, umbra es amantis magis quam amātor, Pleusiclēs.
Pleus. Hancine aetātem exercere <meī> mē amoris grātia.
Per. quid ais tū. itane tibi ego uideor oppidō Acherunticus.
tam capularis, tamine tibi diū uideor uītam uiuere.
nam equidem haud sum nātus annōs praeter quinquaginta et quattuor,
clārē oculīs uideō, pernix sum manibus, pedibus mobilis.
[PALINURUS] sī albicapillus hic, uidētur neutiquam ab ingeniō senex.
inest in hoc emussitata sua sibī ingenua indolēs.
Pleus. Pol id quidem experior ita esse ut praedicās, Palaestriō.
nam benignitās quidem huius oppidō adulescentula est.
Per. Immō, hospes, magis cum perīclum faciēs, magis nōscēs meam
comitatem erga tē amantem. Pleus. quid opus nota noscere.
Per. ut apud <tē> exemplum experiundī habeās, nē quaerās foris.
nam nisī quī ipse amauit, aegre amantis ingenium īnspicit:
et ego amoris aliquantum habeō umorisque etiam in corpore,
neque dum exaruī ex amoenis rēbus et uoluptariis.
uel cauillator facetus uel conuiua commodus
item erō, neque ego oblocutor sum alterī in conuiuiō:
incommodītate abstinere mē apud conuiuās commodō
commeminī et meae orationis iustam partem persequi
et meam partem itidem tacere, quom aliena est oratiō.
minime sputator, screator sum, itidem minime mucidus:
post Ephesī sum nātus, nōn enim in Apulis. nōn sum Animulās.
[PALINURUS] ō lepidum senem, in sē sī quās memorat uirtutis habet,
atque equidem plānē educatum in nutricatū Veneriō.
Per. plūs dabō quam praedicabō ex mē uenustatis tibi.
neque ego umquam alienum scortum subigitō in conuiuiō,
neque praeripiō pulpamentum neque praeuortō poculum,
neque per uinum umquam ex mē exoritur discidium in conuiuiō:
sī quis ibī est odiosus, abeō domum, sermonem segregō.
Venerem, amōrem amoenitatemque accubāns exerceō.
[PALINURUS] tū quidem edepol omnis moris ad uenustatem † uacet.
cedo trīs mī hominis aurichalcō contrā cum istīs mōribus.
Pleus. at quidem illuc aetātis quī sit nōn inueniēs alterum
lepidiorem ad omnis rēs nec quī amīcus amīcō sit magis.
Per. Tute mē ut fateare faciam esse adulescentem mōribus,
ita apud omnis comparebō tibi rēs bene factīs frequēns.
opusne erit tibi aduocatō tristī, iracundō. ecce mē.
opusne lenī. leniorem dīcēs quam mutum est mare,
liquidiusculusque erō quam uentus est fauonius.
uel hilarissimum conuiuam hinc indidem expromam tibi,
pel primarium parasītum atque obsonatorem optumum.
tum ad saltandum nōn cinaedus malacus aequest atque ego.
[PALINURUS] quid ad illās artis optassis, sī optiō eueniat tibi.
Pleus. Huius prō meritīs ut referrī pariter possit grātia,
tibique, quibus nunc mē esse experior summae sollicitudinī.
at tibi tantō sumptuī esse mihi molestumst. Per. Morus es.
nam in mala uxōre atque inimicō sī quid sumas, sumptus est,
in bonō hospite atque amīcō quaestus est quod sumitur
et quod in diuinis rēbus sumptumst, sapientī lucrumst.
deum uirtūte est tē unde hospitiō accipiam apud mē comiter:
es, bibe, animō obsequere mēcum atque onera tē hilaritudine.
liberae sunt aedīs, liber sum autem ego: meī uolō uiuere.
nam mihi, deum uirtūte dicam, propter diuitiās meās
licuit uxōrem dotatam genere summō dūcere.
sed nōlō mī oblatratricem in aedīs intrō mittere.
[PALINURUS] cur nōn uīs. nam procreare liberōs lepidumst onus.
Per. Hercle uērō liberum esse tete, id multō lepidiust.
[PALINURUS] tū homō et alterī sapienter potis es cōnsulere et tibi.
Per. Nam bona uxor suaue ductust, sī sit usquam gentium
ubī ea possit inuenirī. uērum egone eam dūcam domum,
quae mihi numquam hoc dicat ¤ eme, mī uir, lānam, unde tibi pallium
malacum et calidum cōnficiatur tunicaeque hibernae bonae,
nē algeās hāc hieme ¤ (hoc numquam uerbum ex uxōre audias),
uērum prius quam gallī cantent quae mē ē somnō suscitet,
dicat ¤ da, mī uir, kalendis meam quī mātrem munerem,
da quī faciam † condiat, da quod dem quinquatribus
praecantricī, coniectricī, hariolae atque haruspicae.
flagitiumst, sī nil mittetur quae superciliō spicit.
tum plicatricem clementer nōn potest quīn munerem.
iam prīdem, quia nihil abstulerit, suscēnset ceriaria.
tum opstetrix expostulauit mēcum, parum missum sibī.
quid. nutricī nōn missuruss quicquam, quae uernās alit. ¤ 
haec atque hōrum similia alia damna multa mulierum
mē uxōre prohibent, mihi quae huius similēs sermonēs serat.
[PALINURUS] dī tibi propitiī sunt, nam hercle sī istam semel amiseris
libertatem, haud facile in eundem rusum restituēs locum.
Pleus. at illa laus est, magnō in genere et in diuitiis maxumis
liberōs hominem educare, generī monumentum et sibī.
Per. Quandō habeō multōs cognatōs, quid opus est mihi līberīs.
nunc bene uīuō et fortunate atque ut uolō atque animō ut lubet.
mea bona in morte cognatis didam, inter eōs partiam.
[eī apud mē aderunt, mē curabunt, uisent quid agam, ecquid uelim.]
prius quam lucet adsunt, rogitant noctū ut somnum ceperim.
[eōs prō līberīs habēbō, quī mihi mittunt munera.]
sacrificant: dant inde partem mihi maiōrem quam sibī,
abducunt ad exta. mē ad sē ad prandium, ad cēnam uocant.
ille miserrumum sē rētur, minimum quī misit mihi.
illī inter sē certant donis, egomet mēcum mussitō:
bona mea inhiant, mē certatim nutricant et munerant.
[PALINURUS] nimis bona ratione nimiumque ad tē <tē> et tuam uītam habēs.
et tibi sunt geminī et trigeminī, sī tē bene habēs, fīliī.
Per. Pol sī habuissem, satis cepissem miseriarum ē līberīs:
continuō excruciarer animī: sī eī forte fuisset febris,
cēnserem emorī. cecidissetue ēbrius aut dē equō uspiam,
metuerem nē ibī diffregisset crura aut ceruicēs sibī.
[PALINURUS] huic hominī dignum est diuitiās esse et diū uītam darī,
quī et rem seruat et sē bene habet suisque amicis usuī est.
Pleus. O lepidum caput. ita mē dī deaeque ament, aequom fuit
deōs parauisse, unō exemplō nē omnēs uītam uiuerent.
sicut mercī pretium statuit quī est probus agoranomus:
quae probast mers, pretium eī statuit, prō uirtūte ut ueneat,
quae improbast, prō mercis uitiō dominum pretiō pauperat,
itidem diuōs dispertisse uītam humanam aequom fuit:
quī lepide ingeniatus esset, uītam eī longinquam darent,
quī improbī essent et scelestī, is adimerent animam citō.
sī hoc parauissent, et hominēs essent minus multī mali
et minus audācter scelesta facerent facta, et posteā,
quī hominēs probī essent, esset is annona uilior.
Per.quī deōrum cōnsilia culpet, stultus īnscitusque sit,
quīque eōs uituperet. nunc istīs rēbus desistī decet.
nunc uolō opsonare, ut, hospes, tua tē ex uirtūte et mea
meae domī accipiam benigne, lepide et lepidis uictibus.
Pleus. Nihil mē paenitet iam quantō sumptuī fuerim tibi.
nam hospes nūllus tam in amīcī hospitium deuortī potest,
quīn, ubī trīduom continuom fuerit, iam odiosus siet.
uērum ubī diēs decem continuōs sit, east odiorum Iliās.
tam etsī dominus nōn inuitus patitur, seruī murmurant.
Per. Seruiendae seruitutī ego seruōs īnstruxī mihi,
hospes, nōn quī mī imperarent quibusue ego essem obnoxius:
sī illis aegrest mihi quod uolup est, meō remigiō rem gerō,
tamen id quod odiost faciundumst cum malō atque ingratiis.
nunc, quod occepī, opsonatum pergam. Pleus. #S# certumst tibi,
commodulum obsona, nē magnō sumptū: mihi quiduīs sat est.
Per.quīn tū istanc orationem hinc ueterem atque antīquam amouēs.
[nam] proletariō sermone nunc quidem, hospes, utere.
nam eī solent, quandō accubuere, ubī cena adpositast, dīcere:
 ¤ quid opus fuit hoc, <hospes>, sumptū tantō nostra grātia.
īnsaniuistī hercle, nam idem hoc hominibus sat erat decem. ¤ 
quod eōrum causa obsonatumst culpant et comedunt tamen.
[PALINURUS] fit pol illud ad illud exemplum. ut docte et perspecte sapit.
Per. Sed eidem hominēs numquam dicunt, quamquam adpositumst ampliter:
 ¤ iube illud demī. tolle hanc patinam. remoue pernam, nil moror.
aufer illam offam porcinam, probus hic conger frigidus,
remoue, abī aufer ¤ nēminem eōrum haec adseuerare audias,
sed procellunt sē et procumbunt dimidiatī, dum appetunt.
[PALINURUS] bonus bene ut malōs descripsit mōrēs. Per. Haud centesimam
partem dīxī atque, ōtium reī sī sit, possum expromere.
[PALINURUS] igitur id quod agitur, † hic prīmum praeuertī decet.
nunc hoc animum aduortite ambō. mihi opus est opera tua,
Periplectomene. nam ego inuenī lepidam sycophantiam,
quī admutiletur milēs usque caesariatus atque uti
huic amantī ac Philocomasiō hanc ecficiamus cōpiam,
ut hic eam abducat habeatque. Per. Darī istanc ratiōnem uolō.
[PALINURUS] at ego mī anulum darī istunc tuom uolō. Per. Quam ad rem usuī est.
[PALINURUS] Quandō habēbō, igitur ratiōnem mearum fabricarum dabō.
Per. Vtere, accipe. Pal. Accipe ā mē rusum ratiōnem dolī,
quam īnstituī. Pleus. Perpurigatis damus tibi ambō operam auribus.
[PALINURUS] erus meus ita magnus moechus mulierum est, ut nēminem
fuisse aequē neque futūrum crēdō. Pleus. Credō ego istuc idem.
[PALINURUS] isque Alexandrī praestare praedicat formae suam,
itaque omnis sē ultrō sectarī in Ephesō memorat mulierēs.
Per. Edepol quī tē dē istō multī cupiunt † nōn mentirier,
sed ego ita esse ut dīcis teneō pulcrē. proin, Palaestriō,
quam potis tam uerba cōnfer maxime ad compendium.
[PALINURUS] ecquam tū potes reperire fōrma lepida mulierem,
cuī facetiarum cor pectusque sit plenum et dolī.
Per. Ingenuamne an libertinam. Pal. Aequī istuc faciō, dum modō
eam dēs quae sit quaestuosa, quae alat corpus corpore,
cuique sapiat pectus. nam cor nōn potest, quod nūlla habet.
Per. Lautam uīs an quae nondum sit lauta. Pal. sīc cōnsucidam,
quam lepidissimam potis quamque adulescentem maxume.
Per. Habeō eccillam meam clientam, meretricem adulescentulam.
sed quid ea usus est. Pal. ut ad tē eam iam deducās domum
itaque eam hūc ornatam adducas, ex matronarum modō,
capite comptō, crinis uittasque habeat, adsimuletque sē
tuam esse uxōrem: ita praecipiundum est. Pleus. Errō quam īnsistās uiam.
[PALINURUS] at scietis. sed ecquae ancillast illī. Per. Est prime cata.
[PALINURUS] ea quoque opus est. ita praecipitō mulierī atque ancillulae,
ut simulet sē tuam esse uxōrem et deperire hunc militem,
quasique hunc anulum faueae suae dederit, ea porrō mihi,
militī ut darem, quasique ego <ei> reī sim interprēs. Per. Audiō.
nē mē surdum esse arbitrare, sī audēs. ego rēctē meīs
auribus utor * Pal. *
eī dabō, <aps> tua mī uxōre dicam delatum et datum,
ut sēsē ad eum conciliarem. ille eiusmodī est: cupiet miser,
quī nisī adulteriō studiosus reī nullī aliaest improbus.
Per. nōn potuit reperire, sī ipsī Solī quaerendās darēs,
lepidiorēs duās ad hanc rem quam ego. habe animum bonum.
[PALINURUS] ergō adcura, sed properē opus est. nunc tū auscultā, Pleusiclēs.
Pleus. Tibī sum oboediēns. Pal. Hoc facitō, milēs domum ubī aduēnerit,
memineris nē Philocomasium nominēs. Pleus. quem nominem.
Pa. Diceam. Pl. Nempe eandem quae dūdum cōnstitutast. Pa. Pax, abī.
Pleus. Meminerō. sed quid meminisse id refert, <rogo> ego tē tamen.
[PALINURUS] ego enim dicam tum quandō usus poscet. intereā tacē,
ut nunc etiam hic agat ac tū tum partis defendās tuās.
Pleus. ego eō intrō igitur. Pal. Et praecepta sobrie ut curēs face.

III.II
quantās rēs turbō, quantās moueō machinās.
eripiam ego hodiē concubinam militī,
sī centuriatī bene sunt maniplarēs meī.
sed illum uocabō. heus Sceledre, nisī negotiumst,
progredere ante aedīs, tē uocat Palaestriō.
Lucriō nōn operaest Sceledrō. Pal. quid iam. Luc. Sorbet dormiēns.
[PALINURUS] quid, sorbet. Luc. Illud, stertit, uoluī dīcere.
sed quia cōnsimile est, quom stertas, quasī sorbeas 
[PALINURUS] ehō an dormit Sceledrus intus. Luc. nōn nasō quidem,
nam eō magnum clamat. tetigit calicem clanculum,
dum misit nardum in amphoram, cellarius.
[PALINURUS] ehō tū sceleste, quī illī suppromuss, eho 
Luc. quid uīs. Pal.quī lubitum est illī condormiscere.
Luc. Oculis opinor. Pal. nōn tē istuc rogitō, scelus.
procede hūc. periistī iam, nisī uērum sciō.
prompsistī tū illī uinum. Luc. nōn prompsī. Pal. Negās.
Luc. Negō hercle uērō, nam ille mē uetuit dīcere.
neque equidem heminās octō exprompsī in urceum
neque illic calidum exbibit in prandium.
[PALINURUS] neque tū bibistī. Luc. dī mē perdant, sī bibī,
sī bibere potuī. Pal. quid iam. Luc.quia enim obsorbuī.
nam nimis calebat, amburebat gutturem.
[PALINURUS] aliī ebriī sunt, aliī poscam potitant.
bonō subpromō et promō cellam creditam.
Lucr. Tū hercle idem facerēs, sī tibi esset credita:
quoniam aemularī nōn licet, nunc inuidēs.
[PALINURUS] ehō an umquam prompsit antehāc. respondē, scelus.
atque ut tū scīre possīs, <ego> dicō tibi:
sī falsa dīcēs, Lucriō, excruciabere.
Lucr. Ita uērō. ut tū ipse mē dīxisse delicēs,
post <ē> sagina ego eiciar cellaria,
ut tibi, sī promptēs, alium subpromum parēs.
[PALINURUS] nōn {edepol} faciam. age ēloquere audācter mihi.
Lucr. numquam {edepol} uīdī promere. uērum hoc erat:
mihi imperabat, ego promebam posteā.
[PALINURUS] hoc illī crēbrō capite sistebant cadī.
Lucr. nōn hercle tam istōc ualidē cassabant cadī.
sed in cella erat paulum nimis loculī lubricī,
ibī erat bilibris aula sīc propter cadōs,
ea saepe deciēns complebatur: uīdī eam
plēnam atque inanem fierī, plēnam maxume.
ubī bacchabatur aula, cassabant cadī.
[PALINURUS] abī, abī intrō iam. uōs in cella uinaria
bacchanal facitis. iam hercle ego erum adducam ā forō.
Lucr. Periī, excruciabit mē erus, domum sī uenerit,
quom haec facta scibit, quia sibī nōn dixerim.
fugiam hercle aliquō atque hoc in diem extollam malum.
nē dixeritis, obsecrō, huic, uostram fidem.
[PALINURUS] quō tē agis. Lucr. Missus sum aliquō: iam hūc reuenerō.
[PALINURUS] quis misit. Lucr. Philocomasium. Pal. Abī, āctūtum redī.
Lucr. Quaesō tamen tū meam partem, īnfortūnium
sī diuidetur, mē absente accipitō tamen.
[PALINURUS] modō intellexī quam rem mulier gesserit:
quia Sceledrus dormit, hunc subcustodem suom
forās ablegauit, dum ab sē hūc trānsiret. placet.
sed Periplectomenus quam eī mandauī mulierem
nimis lepida fōrma dūcit. dī hercle hanc rem adiuuant.
quam digne ornata incēdit, haud meretricie.
lepide hoc succedit sub manus negotium.

III.III
Periplectomenus Rem omnem tibi, Acroteleutium, tibique una, Milphidippa,
domī demōnstrauī in ōrdine. hanc fabricam fallaciasque
minus sī tenetis, dēnuō uolō percipiatis plānē.
satis sī intellegitis, aliud est quod potius fabulemur.
Acroteleutium Stultitia atque īnsipientia mea istaec sit, <mī patrone,>
mē īre in opus alienum aut ibī meam operam pollicitarī,
sī ea in opificina nesciam aut mala esse aut fraudulenta.
Per. at melius est monerier. Acr. Meretricem commonerī,
quam sānē magnī referat, nihil clam est. quīn egomet ultrō,
postquam adbibere auris meae tuae oram orationis,
tibi dīxī, milēs quem ad modum potis sit deasciarī.
Per. at nēmō sōlus satis sapit. nam ego multōs saepe uīdī
regionem fugere cōnsilī prius quam repertam haberent.
Acr. #S# quid faciendum est mulierī male atque malitiose,
ea sibī immortalis memoriast meminisse et sempiterna.
sin bene quid aut fideliter faciundum eisdem ueniat,
obliuiosae extempulō fiunt, meminisse nequeunt.
Per. Ergō istuc metuō, quom uenit uōbīs faciundum utrumque:
nam id proderit mihi, militī male quod facietis ambae.
Acr. Dum nescientēs quod bonum faciamus, nē formida.
Per. Mala mulier mers est. Acr. nē paue, peioribus conueniunt.
Per. Ita uōs decet. cōnsequiminī. Pal. Cessō ego illis obuiam īre.
uenire saluom gaudeō, lepide hercle ōrnātus incedis.
Per. Bene opportuneque obuiam es, Palaestriō. em tibi adsunt
quās mē iussistī adducere et quō ōrnātū. Pal. eu, noster estō.
Palaestriō Acroteleutium salutat. Acr.quis hic amābō est,
quī tam prō nota nominat mē. Per. Hic noster architectust.
Acr. saluē, architecte. Pal. Salua sīs. sed dīc mihi, ecquid hic tē
onerāuit praeceptis. Per. Probe meditatam utramque dūcō.
[PALINURUS] audire cupiō, quem ad modum. nē quid peccetis paueō.
Per. Ad tua praecepta dē meō nihil his nouom adposiuī.
Acr. Nempe lūdificārī militem tuom erum uīs. Pal. Exlocuta es.
Acr. Lepide et sapienter, commode et facete rēs paratast.
[PALINURUS] atque huius uxōrem uolō <tē esse> adsimulare. Acr. Fiet.
[PALINURUS] Quasī militī animum adieceris, simulare. Acr. sīc futūrum est.
[PALINURUS] Quasique ea rēs per mē interpretem et tuam ancillam eī curetur.
Acr. Bonus uatēs poterās esse, nam quae sunt futura dīcis.
[PALINURUS] Quasique anulum hunc ancillula tua abs tē detulerit ad mē,
quem ego militī <porrō> darem tuīs uerbīs. Acr. uēra dīcis.
Per. quid istīs nunc memoratis opust quae commeminere. Acr. Meliust.
nam, mī patrone, hoc cogitatō, ubī probus est architectus,
bene lineatam sī semel carinam conlocauit,
facile esse nāuem facere, ubī fundata, cōnstitutast.
nunc haec carina satis probe fundata, bene statutast,
atque architectō adsunt fabrī ad eam rem haud imperitī.
sī nōn nōs materiarius remoratur, quod opus quī det
(nouī indolem nostrī ingeni), citō erit parata nāuis.
[PALINURUS] nempe tū nōuistī militem meum erum. Acr. Rogare mirumst.
populī odium quidnī nōuerim, magnidicum, cincinnatum,
moechum unguentatum. Pal. Num ille tē nam nōuit. Acr. numquam uīdit:
quī nouerit mē quis ego sim. Pal. Nimis lepide fabulare.
eō †potiuerim lepidius pol fierī. Acr. Potin ut hominem
mihi dēs, quiescās cetera. nī ludificata lepide
erō, culpam omnem in mē imponitō. Pal. Age igitur intrō abite,
īnsistite hoc negotium sapienter. Acr. Alia cūrā.
[PALINURUS] age, Periplectomene, hās nunciam duc intrō. ego ad forum illum
conueniam atque illī hunc anulum dabō, atque praedicabō
ā tua uxōre mihi datum esse eamque illum deperire.
hanc ad nōs, quom extemplō ā forō ueniemus, mittitote,
quasī clanculum ad <eum> missa sit. Per. Faciemus. alia cūrā.
[PALINURUS] Vōs modō curate, ego illum probe iam oneratum hūc acciebō.
Per. Bene ambulā, bene rem gerās. egone hoc sī efficiam plānē,
ut concubinam militis meus hospes habeat hodiē
atque hinc Athenās auehat, <sī> hodiē hunc dolum dolamus,
quid tibi ego mittam muneris! Acr. Datne ab sē mulier operam.
Per. Lepidissume et compsissume. Acr. Cōnfidō cōnfuturum.
ubī facta erit conlatiō nostrarum malitiarum,
haud uereor nē nōs subdola perfidia peruincamur.
Per. Abeamus ergō intrō, haec utī meditemur cogitate,
ut accurate et commode hoc quod agendumst exsequamur,
nē quid, ubī milēs uenerit, titubetur. Acr. Tū morāre.

IV.I
Pyrgopolinicēs Volup est, quod agas, sī id procedit lepide at<que ex> sententia.
nam ego hodiē ad Seleucum rēgem misī parasītum meum,
ut latronēs quōs conduxī hinc ad Seleucum duceret,
quī eius rēgnum tutarentur, mihi dum fieret ōtium
Palaestrioquin tū tuam rem cūrā potius quam Seleucī, quae tibi
condiciō noua et luculenta fertur per mē interpretem.
#PYRG# immō omnis rēs posteriorēs ponō atque operam dō tibi.
loquere: auris meās profectō dedō in dicionem tuam.
[PALINURUS] circumspice dum, nē quis nostrō hic auceps sermonī siet.
nam hoc negōtī clandestinō ut agerem mandatumst mihi.
#PYRG# nēmō adest. Pal. Hunc arrabonem amoris prīmum ā mē accipe.
#PYRG# quid hic. unde est. Pal. A luculenta atque festiua fēmina,
quae tē amat tuamque expetessit pulcram pulcritudinem.
eius nunc mī anulum ad tē ancilla porrō ut deferrem dedit.
#PYRG# quid ea. ingenuan an festuca facta ē serua liberast.
[PALINURUS] Vah, egone ut ad tē ab libertina esse auderem internuntius,
quī ingenuis satis respōnsare nequeās quae cupiunt tuī.
#PYRG# nuptan est an uidua. Pal. Et nūpta et uidua. Pyrg. quō pactō potis
nūpta et uidua esse eadem. Pal.quia adulēscēns nuptast cum sene.
#PYRG# euge. Pal. Lepida et liberalī formast. Pyrg. Caue mendācium.
[PALINURUS] ad tuam fōrmam illa una dignast. Pyrg. Hercle pulchram praedicās.
sed quis east. Pal. Senis huius uxor Periplectomenī ex proxumō.
ea demoritur tē atque ab illō cupit abīre: odit senem.
nunc tē orare atque obsecrare iussit, ut eam cōpiam
sibī potestatemque faciās. Pyrg. Cupiō hercle equidem, sī illa uolt.
[PALINURUS] Quae cupit. Pyrg. quid illa faciemus concubina, quae domist.
[PALINURUS] quīn tū illam iube abs tē abīre quō lubet: sicut soror
eius hūc gemina uenit Ephesum et māter, accersuntque eam.
#PYRG# ehō tū, an uenit Ephesum māter eius. Pal. Aiunt quī sciunt.
#PYRG# hercle occasionem lepidam, ut mulierem excludam forās.
[PALINURUS] immō uin tū lepide facere. Pyrg. Loquere et cōnsilium cedo.
[PALINURUS] uīn tū illam āctūtum amouere, ā tē ut abeat per grātiam.
#PYRG# cupiō. Pal. Tum tē hoc facere oportet. tibi diuitiarum adfatimst:
iube sibī aurum atque ornamenta, quae illī īnstruxtī mulierī,
dōnō habēre, auferre * abs tē quō lubeat sibī.
#PYRG# placet ut dīcis. sed nē <et> istam amittam et haec mutet fidem
uide modō. Pal. Vah delicatuss, quae tē tamquam oculōs amet.
#PYRG# Venus mē amat. Pal. #S# tacē, aperītur foris, concēde hūc clanculum.
haec celox illiust, quae hinc egreditur, internuntia,
[Pyrg. Quae haec celox. Pal. Ancillula illiust, quae hinc egreditur forās.]
quae anulum istunc attulit quem tibi dedī. Pyrg. Edepol haec quidem
bellulast. Pal. Pithecium haec est prae illa et spinturnicium.
uiden tū illam oculīs uenaturam facere atque aucupium auribus.

[MILPIDIPPA] iam est ante aedīs circus [ubī sunt ludī [faciundi] mihi].
dissimulabō [*hos* quasī nōn uideam (neque [esse hic etiamdum] sciam)].
#PYRG# tacē, subauscultemus ecquid dē mē fīat mentiō.
Milph. Numquis nam hic prope adest quī rem alienam potius cūret quam suam,
quī aucupet mē quid agam, quī dē uesperī uiuat suō.
eōs nunc hominēs metuō, mihi nē obsint nēue opstent uspiam,
domō sī bitat, dum hūc trānsbitat, quae huius cupiēns corporist,
quae amat hunc hominem nimium lepidum et nimia pulchritudine,
militem Pyrgopolynicem. Pyrg. Satin haec quoque mē deperit.
meam laudat speciem. edepol huius sermō haud cinerem quaeritat.
[PALINURUS] quō argūmentō. Pyrg.quia enim loquitur laute et minime sordide.
[PALINURUS] quippinī. istaec dē tē loquitur: nihil attrectat sordidī.
#PYRG# tum autem illa ipsa est nimium lepida nimisque nitida fēmina.
hercle uērō iam adlubescit primulum, Palaestriō.
[PALINURUS] priusne quam illam oculīs tuīs <uideas>. Pyrg. Videō id quod crēdō tibi.
tum haec celocula autem absentem subigit mē ut amem. Pal. Hercle hanc quidem
nil tū amassis. mī haec despōnsast: tibi sī illa hodiē nupserit,
ego hanc continuō uxōrem dūcam. Pyrg. quid ergō hanc dubitās conloquī.
[PALINURUS] sequere hāc mē ergō. Pyrg. Pedisequōs tibi sum. Milph. utinam, cuius causa foras
sum egressa, <eius> conueniundī mihi potestās euenat.
[PALINURUS] erit, et tibi exoptātum optinget, bonum habe animum, nē formida.
homō quidamst quī scit, quod quaeris ubī sit. Milph. quem ego hic audīuī.
[PALINURUS] socium tuorum conciliorum et participem cōnsiliorum.
Milph. Tum pol ego id quod celō hau celō. Pal. Immō et celās et nōn celās.
Milph. quō argūmentō. Pal. īnfidōs celās. ego sum tibi firme fidus.
Milph. cedo signum, sī harunc Baccharum es. Pal. Amat mulier quaedam quendam.
Milph. Pol istuc quidem multae. Pal. at nōn multae dē digitō dōnum mittunt.
Milph. Enim cognouī nunc, fēcistī modō mī ex procliuō planum.
sed hic numquis adest. Pal. Vel adest uel ilph. cedo tē mihi solae solum.
[PALINURUS] breuin an longinquō sermonī. Milph. Tribus uerbīs. Pal. iam ad tē redeō.
#PYRG# quid ego. hic astabō tantisper cum hāc fōrma et factīs frūstrā.
[PALINURUS] patere atque asta, tibi ego hanc dō operam. Pyrg. Propera, <expecta>ndō excrucior.
[PALINURUS] pedetemptim (tū hoc scīs) tractarī satiust hāsce huius modī mercis.
#PYRG# age age ut tibi maxume concinnumst. Pal. Nullumst hoc stolidius saxum.
redeō ad tē. quid mē uoluistī. Milph. quō pactō hoc Ilium accedi
uelis, ut ferrem abs tē cōnsilium. Pal. Quasī hunc depereat Milph. Teneō istuc.
[PALINURUS] conlaudatō fōrmam et faciem et uirtutis commemoratō.
Milph. Ad eam rem habeō omnem aciem, tibi utī dūdum iam demōnstrauī.
[PALINURUS] tū cetera cūrā et contempla et dē meīs uenator uerbīs.
#PYRG# aliquam mihi partem hodiē operae dēs dēnique, tandem ades, remeligō.
Pa. Adsum, impera, sī quid uīs. Py. quid illaec nārrat tibi. Pa. Lamentari
ait illam, miseram cruciarī et lacrimantem sē adflictare,
quia tis egeat, quia tē careat. ob eam rem hūc ad tē missast.
#PYRG# iube adire. Pal. at scīn quid tū faciās. facitō fastidī plenum,
quasī nōn lubeat. mē inclamatō, quia sīc tē uolgō uolgem.
#PYRG# meminī et praeceptis parebō. Pal. Vocon ergō hanc quae tē quaerit.
#PYRG# adeat, sī quid uolt. Pal. #S# quid uīs, adī, mulier. Mil. Pulcher, saluē.
#PYRG# meum cognomentum commemorauit. dī tibi dent quaecumque optēs.
Milph. Tecum aetātem exigere ut liceat Pyrg. Nimium optās. Milph. nōn mē dicō,
sed eram meam, quae tē demoritur. Pyrg. Multae aliae idem istuc cupiunt,
quibus cōpia nōn est. Milph. ecastor haud mīrum, sī tē habēs carum,
hominem tam pulchrum et praeclarum uirtūte et fōrma <et> factīs.
deus dignior fuit quisquam homō quī esset. Pal. nōn hercle humanust ergo 
nam uolturiō plūs humanī crēdō est. Pyrg. Magnum mē faciam
nunc quom illaec mē sīc conlaudat. Pal. Viden tū ignauum, ut sēsē īnfert.
quīn tū huic respondē, haec illaec est ab illa quam dūdum <dīxī>.
#PYRG# quā ab illārum. nam ita mē occursant multae: meminisse haud possum.
Milph. Ab illa quae digitōs despoliat suōs et tuōs digitōs decorat.
nam hunc anulum ab tuī cupientī huic detulī, hic <ad tē> porrō.
#PYRG# quid nunc tibi uīs, mulier. memora. Milph. ut quae tē cupit, eam nē spernas,
quae per tuam nunc uītam uiuit: sit necne sit, spēs in tē unō est.
#PYRG# quid nunc uolt. Mil. Te compellare et complectī et contrectare.
nam nisī tū illī fers suppetias, iam illa animum despondebit.
age, mī Achillēs, fīat quod tē orō, serua illam pulchram pulcrē,
exprome benignum ex tē ingenium, urbicape, occisor regum.
#PYRG# eū hercle odiosās rēs. quotiēns hoc tibi, uerberō, ego interdixī,
meam nē sīc uolgō pollicitere operam. Pal. Audin tū, mulier.
dīxī hoc tibi dūdum, et nunc dicō: nisī huic uerrī adfertur mercēs,
nōn hic suō seminiō quemquam porclenam impertiturust.
Milph. Dabitur quantum ipsus pretī poscet. Pal. Talentum Philippī huic opus aurī est.
minus ab nemine accipiet. Milph. eu ecastor nimis uilest tandem.
#PYRG# nōn mihi auaritia umquam innatast: satis habeō diuitiarum,
plūs mī aurī mille est modīorum Philippī. Pal. Praeter thēnsaurōs.
tum argentī montēs, nōn massās habet, Aetna mōns nōn aequē altōs. †
Milph. eu ecastor hominem periurum. Pal. ut ludō. Milph. quid ego. ut sublectō.
sed amābō, mitte mē āctūtum. Pal.quīn tū huic respondēs aliquid,
aut facturum aut nōn facturum. Milph. quid illam miseram animī excrucias,
quae numquam male dē tē meritast. Pyrg. Iube eampse exire hūc ad nōs.
dīc mē omnia quae uolt facturum. Milph. Facis nunc ut <tē> facere aequom,
quom, quae tē uolt, eandem tū uīs, Pal. nōn īnsulsum huic ingenium.
Milph. Quomque mē oratricem haud spreuistī sistique exorare ex tē.
quid est. ut ludō. Pal. Nequeō hercle equidem risū meō moderarī. Milph. *
ob eam causam hūc abs tē auortī. Pyrg. nōn {edepol} tū scīs {mulier}
quantum ego honōrem nunc illī habeō. Milph. Sciō, et istuc illī dicam.
[PALINURUS] contrā aurō aliī hanc uendere potuit operam. Mil. Pol istuc tibi crēdō.
[PALINURUS] merī bellatorēs gignuntur, quās hic praegnatis fēcit,
et puerī annōs octingentōs uiuont. Milph. uae tibi, nugator.
Pyrg.quīn mille annorum perpetuō uiuont, ab saeclō ad saeclum.
[PALINURUS] eō minus dīxī, nē haec cēnseret mē aduorsum sē mentirī.
Milph. Periī, quot hic ipse annōs uiuet, cuius fīliī tam diū uiuont.
#PYRG# postriduō nātus sum ego {mulier} quam Iuppiter ex Ope natust.
[PALINURUS] sī hic pridie nātus foret quam ille est, hic haberet rēgnum in caelō.
Milph. iam iam sat, amābō, est. sinite abeam, sī possum, uiua ā uōbīs.
[PALINURUS] quīn ergō abīs, quandō respōnsumst. Milph. Ibō atque illam hūc adducam,
propter <quam> opera est mihi. numquid uīs. Pyrg. nē magis sim pulcher quam sum,
ita mē mea fōrma habet sollicitum. Pal. quid hic nunc stās. quīn abīs. Milph. abeō.
[PALINURUS] atque adeō, audīn [tū]. dīcitō docte et cordate, ut cor eī saliat 
Philocomasiō dīc, sī est istic, domum ut trānseat: hunc hic esse.
Milph. Hic cum <mea> era est, <hinc> clam nostrum hunc sermonem sublegerunt.
[PALINURUS] lepide factumst: iam ex sermone hoc gubernabunt doctius porrō.
Milph. Remorare, abeō. Pal. Neque tē remoror neque tangō neque te taceō.
#PYRG# iube maturare illam exire hūc. iam istic reī praeuortemur.


#PYRG# quid nunc mī es auctor ut faciam, Palaestriō,
dē concubina. nam nullō pactō potest
prius haec in aedīs recipī quam illam amiserim.
[PALINURUS] quid mē cōnsultās quid agās. dīxī equidem tibi
quō id pactō fierī possit clementissime.
aurum atque uestem muliebrem omnem habeat sibī,
quae illī īnstruxisti: sumat, habeat, auferat.
dicasque tempus maxume esse, ut eat domum:
sororem geminam adesse et mātrem dīcitō,
quibus concomitata rēctē deueniat domum.
Pyrg.quī tū scīs eās adesse. Pal.quia oculīs meīs
uīdī hic sororem esse eius. Pyrg. Conuenitne eam.
[PALINURUS] conuenit. Pyrg. ecquid fortis uisast. Pal. Omnia
uīs optinere. Pyrg. V.I mātrem esse aiebat soror.
[PALINURUS] cubare in nāuī lippam atque oculīs turgidis
nauclerus dīxit, quī illās aduēxit, mihi.
is ad hōs nauclerus hospitiō deuortitur.
#PYRG# quid is. ecquid fortis. Pal. Abī sīs hinc, nam tū quidem
ad equās fuistī scitus admissarius,
quī cōnsectare quā maris quā feminās.
hoc age nunc. Pyrg. Istuc quod dās cōnsilium mihi,
tē cum illa uerba facere dē ista rē uolō.
nam cum illa sānē congruōs sermō tibi.
[PALINURUS] quī potius quam tūte adeas, tuam rem tūte agās.
dicās uxōrem tibi necessum dūcere.
cognatōs persuadere, amicōs cogere.
#PYRG# itan tū cēnsēs. Pal. quid ego nī ita cēnseam.
#PYRG# ibō igitur intrō. tū hic ante aedīs interim
speculare, ut, ubī illaec prodeat, mē prouocēs.
[PALINURUS] tū modō istuc cūrā quod agis. Pyrg. Curatum id quidemst.
quīn sī uoluntate nolet, uī extrudam forās.
[PALINURUS] istuc caue faxis. quīn potius per grātiam
bonam abeat abs tē. atque illaec quae dīxī datō,
aurum, ornamenta quae illī īnstruxistī ferat.
#PYRG# cupiō hercle. Pal. Credō tē facile impetrassere.
sed abī intrō. nōlī stāre. Pyrg. Tibī sum oboediēns.
[PALINURUS] numquid uidētur demutare aliō atque uti
dīxī esse uōbīs dūdum hunc moechum militem.
nunc ad mē ut ueniat ūsust Acroteleutium aut
ancillula eius aut Pleusiclēs. prō Iuppiter,
satine ut Commodītās usquequaque mē adiuuat.
nam quōs uidere exoptabam mē maxume,
una exeuntis uideō hinc ē proxumō.


Acroteleutium Sequiminī, simul circumspicite, nē quis adsit arbiter.
Milphidippa Neminem pol uideō, nisī hunc quem uolumus conuentum. Pal. Et ego uōs.
Milph. quid agis, noster architecte. Pal. Egone architectus. uah. Milph. quid est.
[PALINURUS] quia enim nōn sum dignus prae tē, ut figam palum in parietem.
Acr. Heia uērō. Pal. Nimis facete nimisque facunde malast.
ut lepide deruncinauit militem. Milph. at etiam parum.
[PALINURUS] bonō animō es. negotium omne iam succedit sub manus.
uōs modō porrō, ut occepistis, date operam adiutabilem.
nam ipse milēs concubinam intrō abiit ōrātum suam,
ab sē ut abeat cum sorore et mātre Athenās. Pleusiclēs Eu, probe.
[PALINURUS] quīn etiam aurum atque ornamenta, quae ipse īnstruxit, mulieri
omnia dat dōnō, ā sē ut abeat: ita ego cōnsilium dedī.
Pleus. Facile istuc quidemst, sī et illa uolt et ille autem cupit.
[PALINURUS] nōn tū scīs, quom ex altō puteō sursum ad summum escenderis,
maxumum perīclum inde esse ab summō nē rusum cadās.
nunc haec rēs apud summum puteum geritur: sī praesēnserit
milēs, nihil ecferrī poterit huius: nunc cum maxume
opust dolis: domī esse ad eam rem uideō siluaī satis,
mulierēs trēs, quartus tūte es, quintus ego, sextus senex.
quod apud nōs fallaciarum sex situmst, certō sciō
oppidum quoduis, sī detur, posse expugnarī dolis.
date modō operam. Acr. Id nōs ad tē, sī quid uellēs, uenimus.
[PALINURUS] lepide facitis. nunc hanc tibi ego imperō prouinciam.
Acr. Impetrabis, imperātor, quod ego poterō, quod uolēs.
[PALINURUS] militem lepide, et facete <et> laute ludificarier
uolō. Acr. Voluptatem mecastor mī imperās. Pal. scīn quem ad modum.
Acr. Nempe ut adsimulem mē amōre istius differrī. Pal. Tenēs.
Acr. Quasique istius causa amoris ex hoc matrimoniō
abierim, cupiēns istius nuptiarum. Pal. Omne ōrdine.
nisī modō ūnum hoc: hāsce esse aedīs dicās dotalis tuās,
hinc senem aps tē abiisse, postquam feceris diuortium:
nē ille mox uereatur intrō īre in alienam domum.
Acr. Bene monēs. Pal. Sed ubī ille exierit intus, istinc tē procul
ita uolō adsimulare, prae illius fōrma quasī spernās tuam
quasique eius opulentitatem reuerearis, et simul
fōrmam, amoenitatem illius, faciem, pulchritudinem
conlaudatō. satin praeceptumst. Acr. Teneō. satinest, sī tibi
meum opus ita dabō expolitum, ut improbare nōn queās.
[PALINURUS] sat habeō. nunc tibi uicissim quae imperabō ea discitō.
quom extemplō hoc erit factum, ubī intrō haec abierit, ibī tū īlicō
facitō utī ueniās ōrnātū hūc ad nōs nauclericō.
causeam habeās ferrugineam, et scutulam ob oculōs laneam,
palliolum habeās ferrugineum (nam is colōs thalassicust),
id conexum in umerō laeuō, exfafillatō bracchiō,
praecinctus aliqui: adsimulatō quasī gubernator siēs.
atque apud hunc senem omnia haec sunt, nam is piscatorēs habet.
Pleus. quid. ubī erō exornatus quīn tū dīcis quid factūrus sim.
[PALINURUS] hūc uenitō et matris uerbīs Philocomasium arcessitō,
ut, sī itura sit Athenas, eat tēcum ad portum citō,
atque ut iubeat ferrī in nauim sī quid imponī uelit.
nisī eat, tē soluturum esse nauim: uentum operam dare.
Pleus. Satis placet pictura. perge. Pal. ille extemplō illam hortabitur
ut eat, ut properet, nē morae sit matrī. Pleus. Multimodīs sapis.
[PALINURUS] ego illī dicam, ut mē adiutorem, quī onus feram ad portum, roget.
ille iubebit mē īre cum illa ad portum. ego adeō, ut tū scias,
prorsum Athenās protinus abibō tēcum. Pleus. Atque ubī illō ueneris,
trīduom seruīre numquam tē, quīn liber sīs, sinam.
[PALINURUS] abī citō atque orna tē. Pleus. Numquid aliud. Pal. haec ut memineris.
Pleus. Abeō. Pal. Et uōs abite hinc intrō āctūtum. nam illum hūc sat sciō
iam exiturum esse intus. Acr. Celebre apud nōs imperium tuomst.
[PALINURUS] agite abscedite ergō. ecce autem commodum aperītur foris.
hilarus exit: impetrauit. inhiat quod nusquam est miser.

IV.u
Pyrgopolinicēs Quod uoluī ut uoluī impetrauī, per amicitiam et grātiam,
ā Philocomasiō. Pal. quid tam intus fuisse tē dicam diū.
#PYRG# numquam ego mē tam sēnsī amārī quam nunc ab illa muliere.
[PALINURUS] quid iam. Pyrg. ut multa uerba fēcī, ut lenta materiēs fuit.
uērum postrēmō impetrauī ut uolui: donauī dedi
quae uoluit, quae postulauit. <tē> quoque <ei> dōnō dedī.
[PALINURUS] etiam mē. quō modō ego uiuam sine tē. Pyrg. Age, animō bonō <es>,
eidem ego tē illim liberabō. nam sī possem ullō modō
impetrare ut abiret, nē tē abduceret, operam dedī.
uērum oppressit. Pal. Deōs sperabō tēque. postrēmō tamen
etsī istuc mī acerbumst, quia erō tē carendum est optimō,
saltem id uolup est, quom ex uirtūte formae euenit tibi
mea opera super hāc uicina, quam ego nunc conciliō tibi.
#PYRG# quid opust uerbīs. libertatem tibi ego et diuitiās dabō,
sī impetrās. Pal. Reddam impetratum. Pyrg. at gestiō. Pal. at modīce decet:
moderare animō, nē sīs cupidus. sed eccam ipsam, egreditur forās.

IV.VI
Milphidippa Era, eccum praestō militem. Acroteleutium V.I est. Milph. Ad laeuam. Acr. Videō.
Milph. Aspicitō limis [oculīs], nē ille nōs sē sentiat uidere.
Acr. Videō. {edepol} nunc nōs tempus est malās peioris fierī.
Milph. Tuomst principium. Acr. Obsecrō, tūte ipsum conuenistī.
nē parce uocem, ut audiat. Milph. Cum ipsō pol sum locuta,
placidē, ipsī dum libitum est mihi, otiose, meō arbitratū [ut uolui].
#PYRG# audīn quae loquitur. Pal. Audiō. quam laeta est, quia tēd adiit.
Acr. O, fortunata mulier es. Pyrg. ut amārī uideor. Pal. Dignuss.
Acr. Permirum ecastor praedicās, tē adiisse atque exorasse.
per epistulam aut per nuntium, quasī rēgem, adirī eum aiunt.
Milph. Namque {edepol} uix fuit cōpia adeundī atque impetrandī.
[PALINURUS] ut tū inclituss apud mulierēs. Pyrg. Patiar, quandō ita Venus uolt.
Acr. Venerī pol habeō grātiam, eandemque et orō et quaesō,
ut eius mihi sit cōpia quem amō quemque expetessō
benignusque erga mē <ut> siet, quod cupiam nē grauetur.
Milph. Sperō ita futūrum, quamquam illum multae sibī expetessunt:
ille illās spernit segregat ab sē omnis, extrā tē ūnam.
Acr. Ergō iste metus mē macerat, quod ille fastidiosust,
nē oculī eius sententiam mutent, ubī uiderit mē,
atque eius elegantia meam extemplō speciem spernat.
Milph. nōn faciet, bonum animum habe. † Pyrg. ut ipsa sē contemnit.
Acr. Metuō, nē praedicatiō tua nunc meam fōrmam exsuperet.
Milph. Istuc curauī, ut opinione illius pulchrior sīs.
Acr. #S# pol mē nolet dūcere uxōrem, genua amplectar
atque obsecrabō. aliō modō, sī nōn quibō impetrare,
cōnsciscam letum: uiuere sine illō sciō mē nōn posse.
#PYRG# prohibendam mortem mulierī uideō. adibon. Pal. Minime.
nam tū tē uilem feceris, sī tē ultrō largiere:
sine ultrō ueniat. quaeritet, desideret, exspectet
sine: perdere istam gloriam uīs, quam habēs. caue sīs faxis.
nam nullī mortalī sciō obtigisse hoc, nisī duōbus,
tibi et Phaonī Lesbiō, tam mulier sē ut amaret.
Acr. Eō intrō, aut tū illum hūc euoca foras, mea Milphidippa.
Milph. Immō opperiamur, dum exeat aliquis. Acr. Durare nequeō,
quīn eam intrō. Milph. Occlusae sunt foris. Acr. Exfringam. Milph. Sana nōn es.
Acr. #S# amauit umquam aut sī parem sapientiam habet ac fōrmam,
per amōrem sī quid fēcerō, clementī animō ignoscet.
[PALINURUS] ut, quaesō, amōre perditast tuō misera. Pyrg. Mutuom fit.
[PALINURUS] tacē, nē audiat. Milph. quid astitistī obstupida. cur nōn pultās.
Acr.quia nōn est intus quem ego uolō. Milph.quī scīs. Acr. Sciō pol ego, olfaciō.
nam odore nasum sentiat, sī intus sit. Pal. Hariolatur.
Pyrg.quia mē amat, proptereā Venus fēcit eam ut diuinaret.
Acr. Nesciō ubī hic prope adest quem expetō uidere: olet profectō.
#PYRG# nasō pol iam haec quidem plūs uidet quam oculīs. Pal. Caeca amōre est.
Acr. Tene mē obsecrō. Mil. quor. Acr. nē cadam. Milph. quid ita. Acr.quia stāre nequeō,
ita animus per oculōs meōs <meus> defit. Milph. Militem pol
tū aspexistī. Acr. Ita. Milph. nōn uideō. ubī est. Acr. Viderēs pol, sī amarēs.
Milph. nōn {edepol} tū illum magis amas, quam ego amem, sī per tē liceat.
[PALINURUS] omnēs profectō mulierēs tē amant, ut quaeque aspexit.
#PYRG# nesciō, tū ex mē hoc audiueris an nōn: nepōs sum Veneris.
Acr. Mea Milphidippa, adī obsecrō et congredere. Pyrg. ut mē ueretur.
[PALINURUS] illa ad nōs pergit. Mil. Vōs uolō. Pyrg. Et nōs tē. Mil. ut iussistī,
eram meam eduxī forās. Pyrg. Videō. Milph. Iube ergō adire.
#PYRG# induxī in animum, nē oderim item ut alias, quandō orastī.
Milph. Verbum {edepol} facere nōn potis, sī accesserit prope ad tē.
dum tē obtuetur, interim linguam oculī praeciderunt.
#PYRG# leuandum morbum mulierī uideō. Mil. ut tremit atque extimuit,
postquam tē aspexit. Pyrg. Virī quoque armatī idem istuc faciunt,
nē tū mirere eius mulierem. sed quid <illa> uolt mē facere.
Milph. Ad sē ut eās: tēcum uiuere uolt atque aetātem exigere.
#PYRG# egon ad illam eam, quae nūpta sit. uir eius mē deprehendat.
Milph.quīn tua causa exegit uirum ab sē. Pyrg.quī id facere potuit.
Mil.quia aedīs dotalis huius sunt. Pyrg. Itane. Mil. Ita pol. Pyrg. Iube domum īre.
iam ego illī erō. Milph. uidē nē siēs in exspectatione,
nē illam animī excruciēs. Pyrg. nōn erō profectō. abite. Mil. Abimus.
#PYRG# sed quid ego uideō. Pal. quid uidēs. Pyrg. Nesciō quis eccum incēdit
ōrnātū quidem thalassicō. Pal. It ad nōs, uolt tē profectō.
nauclerus hic quidem est. Pyrg. Videlicet accersit hanc iam. Pal. Credō.

IV.VII
Pleusiclēs Alium aliō pactō propter amōrem nī sciam
fēcisse multa nēquiter, uerear magis
mē amoris causa hoc ōrnātū incedere.
uērum quom multōs multa admisse acceperim
inhonesta propter amōrem atque aliena ā bonīs:
mittō iam, ut occidī Achillēs ciuis passus est 
sed eccum Palaestrionem, stat cum milite:
oratiō aliō mihi demutandast mea.
mulier profectō natast ex ipsa Mora.
nam quaeuis alia quae morast aequē, mora
minor ea uidētur quam quae propter mulieremst.
hoc adeō fierī crēdō cōnsuetudine.
nam ego hanc accersō Philocomasium. sed fores
pultabō. heus, ecquis hic est. Pal. Adulescēns, quid est.
quid uīs. quid pultās. Pleus. Philocomasium quaeritō.
ā mātre illius ueniō. sī iturast, eat.
omnis moratur: nauim cupimus soluere.
#PYRG# iam dūdum rēs paratast. ī, Palaestriō,
aurum, ornamenta, uestem, pretiosa omnia
duc adiutorēs tēcum ad nauim quī ferant.
omnia conposita sunt quae donaui: auferat.
[PALINURUS] eō. Pleus. Quaesō hercle propera. Py. nōn morabitur.
quid istuc, quaesō. quid oculō factumst tuō.
Pleus. Habeō equidem hercle oculum. Pyrg. at laeuom dicō. Pleus. Eloquar.
maris causa hercle hoc ego oculō utor minus,
nam sī abstinuissem amāre, tamquam hoc uterer.
sed nimis morantur mē diū. Pyrg. Eccōs exeunt.

IV.VIII
[PALINURUS] quid modī flendō quaesō hodiē faciēs. Philocomasium quid ego nī fleam.
ubī pulcherrume egī aetātem, abeō. Pal. Em hominem tibi,
quī ā mātre et sorore uenit. [PILOCOMASIUM] Videō. Pyrg. Audin, Palaestriō.
[PALINURUS] quid uīs. Pyrg.quīn tū iubēs ecferrī omnia quae istī dedī.
Pleus. Philocomasium, saluē. [PILOCOMASIUM] Et tū saluē. Pleus. Materque et soror
tibi salūtem mē iusserunt dīcere. [PILOCOMASIUM] Saluae sient.
Pleus. Orant tē, ut eās, uentus operam dum dat, ut uelum explicent.
nam matrī oculī sī ualerent, mēcum uenissent simul.
#PHIL# ibō. quamquam inuita faciō, impietās sit nisī eam. Pleus. Sapis.
#PYRG# sī nōn mēcum aetātem egisset, hodiē stulta uiueret.
#PHIL# istuc crucior, ā uirō mē talī abalienarier,
nam tū quemuis potis es facere ut afluat facetiis.
et quia tēcum eram, proptereā animō eram ferocior:
eam nobilitatem amittendam uideō. Pyrg. nē fle. [PILOCOMASIUM] nōn queō,
quom tē uideō. Pyrg. Habe bonum animum. [PILOCOMASIUM] Sciō ego quid doleat mihi.
[PALINURUS] nam nil mīror, sī libenter, Philocomasium, hic eras,
<sī> fōrma huius, mōrēs, uirtūs, animum attinuere hic tuom,
quom ego seruōs quandō aspiciō hunc, lacrumō quia diiungimur.
#PHIL# obsecrō licet complectī prius quam proficiscō. Pyrg. Licet.
#PHIL# ō mī ocule, ō mī anime. Pal. Obsecrō, tene mulierem,
nē adfligatur. Pyrg. quid istuc quaesost. Pal.quia abs tē abit, animō male
factum est huic repente miserae. Pyrg. Curre intrō atque ecfertō aquam.
[PALINURUS] nihil aquam moror, quiescat malō. nē interueneris,
quaesō, dum resipiscit. Pyrg. Capita inter sē nimis nexa hīsce habent.
nōn placet. labra ab labellis aufer, nauta, caue malō.
Pleus. Temptabam spiraret an nōn. Pyrg. Aurem admotam oportuit.
Pleus. #S# magis uīs, eam omittam. Pyrg. Nolō, retine. Pleus. at ultrō miserō.
#PYRG# exite atque ecferte hūc intus omnia quae istī dedī.
[PALINURUS] etiam nunc salutō tē, <Lar> familiaris, prius quam eō.
cōnseruī cōnseruaeque omnis, bene ualete et uiuite,
bene quaesō inter uōs dicatis mī mēd absentī tamen.
#PYRG# age, Palaestriō, bonō animō es. Pal. Eheu, nequeō quīn fleam,
quom abs tē abeam. Pyrg. Fer aequō animō. Pal. Sciō ego quid doleat mihi.
#PHIL# sed quid hoc. quae rēs. quid uideō. lux, saluē *
Pleus. iam resipistī. * [PILOCOMASIUM] Obsecrō, quem amplexa sum
hominem. periī. sumne ego apud mē. Pleus. nē time, uoluptās mea.
#PYRG# quid istuc est negōtī. Pal. Animus hanc modō hic reliquerat.
† metuoque ut timeō, nē hoc tandem propalam fīat nimis.
#PYRG# quid id est. Pal. nōs secundum ferrī nunc per urbem haec omnia,
nē quis tibi hoc uitiō uortat. Pyrg. Mea, nōn illōrum dedi:
paruī ego illōs faciō. agite, ite cum dīs beneuolentibus.
[PALINURUS] tua ego hoc causa dicō. Pyrg. Credō. Pal. iam ualē. Pyrg. Et tū bene ualē.
[PALINURUS] ite citō, iam ego adsequar uōs: cum erō pauca uolō loquī.
quamquam aliōs fideliorēs semper habuistī tibi
quam mē, tamen tibi habeō magnam grātiam rērum omnium.
et, sī ita sententia esset, tibi seruīre malui
multō, quam aliī libertus esse. Pyrg. Habe bonum animum.
[PALINURUS] eheu, quom uenit mī in mentem, ut mōrēs mutandī sient,
muliebris mōrēs discendī, obliscendī stratioticī.
#PYRG# Fac sīs frūgī. Pal. iam nōn possum, amisī omnem lubidinem.
#PYRG# ī, sequere illōs, nē morere. Pal. Bene ualē. Pyrg. Et tū bene ualē.
[PALINURUS] Quaesō memineris, sī forte liber fierī occeperim
(mittam nuntium ad tē), nē mē deserās. Pyrg. nōn est meum.
[PALINURUS] cogitatō identidem, tibi quam fidelis fuerim.
sī id faciēs, tum dēmum scibis, tibi quī bonus sit, quī malus.
#PYRG# sciō et perspexī saepe. Pal. uērum cum antehāc, hodiē maxume
sciēs. immō hodiē mē tuom factum faxō post dīcēs magis.
#PYRG# Vix reprimor quīn tē manere iubeam. Pal. Caue istuc feceris:
dicent tē mendacem nec uērum esse, fide nūlla esse tē,
dicent seruorum praeter mē esse <hic> fidelem nēminem.
nam sī honeste cēnseam tē facere posse, suadeam.
uērum nōn potest. caue faxis. Pyr. Abī iam. Pal. Patiar quidquid est.
#PYRG# bene ualē igitur. Pal. Ire meliust strenue. Pyrg. Etiam nunc ualē.
ante hoc factum hunc sum arbitratus semper seruom pessumum:
eum fidelem mī esse inueniō. cum egomet mēcum cogitō,
stulte fēcī quī hunc amisī. ibō hinc intrō nunciam
ad amorēs meōs. sed, sēnsī, hinc sonitum fecerunt foris.

IV.Ix
Puer nē mē moneatis, meminī ego officium meum,
ego † nam conueniam illum, ubī ubī est gentium.
inuestigabō, operae nōn parcam meae.
#PYRG# #M# quaerit illic. ibō huic puerō obuiam.
Puer. Ehem, tē quaerō. saluē, uir lepidissime,
cumulate commodītate, praeter ceteros
duō dī quem curant. Pyrg.quī duō. Puer. Mars et Venus.
#PYRG# Facetum puerum. Puer. Intrō tē ut eās obsecrat,
tē uolt, tē quaerit, tēque exspectāns expetit.
amantī fer opem. quid stās. quīn intrō is. Pyrg. Eō.
Puer. Ipsus illic sēsē iam impediuit in plagās.
paratae īnsidiae sunt: in statū stat senex,
ut adoriatur moechum, quī formast ferox,
quī omnis sē amāre credit, quaeque aspexerit
mulier: eum oderunt quā uirī quā mulierēs.
nunc in tumultum ibō: intus clāmōrem audiō.

V.I
Periplectomenus Ducite istum. sī nōn sequitur, rapite sublimen foras,
facite inter terram atque caelum ut sit <situs>, discindite.
Pyrgopolinicēs Obsecrō hercle, Periplectomene, tē. Per. Nequiquam hercle obsecrās.
uide ut istic tibi sit acutus, Cariō, culter probe.
Carioquin iamdudum gestit moechō hoc abdomen adimere,
ut ea iam quasī puerō in collō pendeant crepundia.
#PYRG# periī. Per. Haud etiam, numerō hoc dīcis. Car. Iamne in hominem inuolō.
Per. Immō etiam prius uerberetur fustibus. Car. Multum quidem.
* * *
Per. Cur es ausus subigitare alienam uxōrem, impudēns.
#PYRG# ita mē dī ament, ultrō uentumst ad mē. Per. Mentitur, ferī.
#PYRG# mane, dum narrō. Per. quid cessatis. Pyrg. nōn licet mihi dīcere.
Per. dīc. Pyrg. Oratus sum, ad eam ut irem. Per. quor īre aususs. em tibi.
#PYRG# Oieī, satis sum uerberātus. obsecrō. Car. Quam mox secō.
Per. V.I lubet: dispennite hominem diuorsum et distendite.
#PYRG# Obsecrō hercle tē, ut mea uerba audiās prius quam secat.
Per. Loquere. Pyrg. nōn uoluī nec factum est: uiduam hercle esse cēnsuī,
itaque ancilla, conciliatrix quae erat, dicebat mihi.
Per. Iura tē nōn nociturum esse hominī dē hāc rē neminī,
quod tū hodiē hic uerberatuss aut quod uerberabere,
sī tē saluom hinc amittemus Venerium nepotulum.
#PYRG# iūrō per iouem et Mauortem, mē nociturum neminī,
quod ego hic hodiē uapularim, iureque id factum arbitror.
et sī intestatus nōn abeō hinc, bene agitur prō noxia.
Per. quid sī id nōn faxis. Pyrg. ut uiuam semper intestabilis.
Car. Verberetur etiam, postibī amittendum cēnseō.
#PYRG# dī tibi bene faciant semper, quom aduocatus mihi uenīs.
Car. Ergō dēs minam aurī nōbīs. Pyrg. Quam ob rem. Car. Saluis testibus
ut tē hodiē hinc amittamus Venerium nepotulum.
aliter hinc nōn ibis, nē sīs frūstrā. Pyrg. Dabitur. Car. Magis sapis.
dē tunica et chlamyde et machaera nē quid sperēs, nōn ferēs.
Car. Verberon etiam, an iam mittis. Pyrg. Mitis sum equidem fustibus.
opsecrō uōs. Per. Soluite istunc. Pyrg. Gratiam habeō tibi.
Per. #S# posthāc prehenderō ego tē hic, carebis testibus.
#PYRG# causam haud dicō. Per. Eamus intrō, Cariō. Pyrg. Seruōs meos
eccōs uideō. Philocomasium iam profecta est. dīc mihi.
Seruus iam dūdum. Pyrg. Eī mihi. Ser. Magis dicas, sī sciās quod ego sciō.
nam ille quī lānam ob oculum habebat <laeuom>, nauta nōn erat.
Pyrg.quis erat igitur. Ser. Philocomasiō amātor. Pyrg.quī tū scīs. Ser. Sciō.
nam postquam porta exierunt, nil cessarunt īlicō
oscularī atque amplexarī inter sē. Pyrg. uae miserō mihi,
uerba mihi data esse uideō. scelus uirī Palaestriō,
is mē in hanc inlexit fraudem. iūre factum iudicō.
sī sīc aliīs moechis fīat, minus hic moechorum siet,
magis metuant, minus hās rēs studeant. eamus ad mē. plaudite.

[MOSTELLARIA]

[GRUMIO] *exī* ē culina {sīs} foras {mastigia}
[quī mī inter patinās exhibēs _ argutiās].
*egredere* {erilis permitiēs} ex aedibus.
ego pol tē :::: rurī [sī uiuam] ulcīscar _ probe.
*exī* {inquam} {nidor} ē culina. quid latēs.
[Traniō] quid tibi {malum} hic :::: ante aedīs clamitatiost.
an rurī <cēnsēs> tē esse. *abscēde* ab aedibus.
*abī* rūs. *abī* dierēcte. *abscēde* ab ianua.
em hocine uolebās. Gr. periī. cur mē :::: uerberās.
Tr. quia uiuis. Gr. patiar. sine modo [adueniat _ senex].
sine modo [uenire saluom] [quem [absentem] comēs].
[TR] nec uerī simile loquere (nec uērum) {frutex}
[*comesse quemquam* ut quisquam absentem <possiet>].
Gr. tū urbanus uērō scurra (deliciae poplī)
rūs mihi tū obiectās. sānē hoc crēdō {traniō}
[quod tē in pistrinum <scīs> āctūtum tradier].
cis hercle paucās tempestatēs, Traniō,
augebis rurī numerum, genus ferratile.
nunc [dum tibi lubet (licetque)] *pota* (*perde* rem)
(*corrumpe* erilem adulescentem optumum)
(diēs (noctēsque) bibite) (pergraecaminī)
(amicās emite (liberate)) (*pascite*
parasitōs) (*obsonate* pollucibiliter).
haecine mandauit _ tibi [quom peregre hinc it] senex.
hōcine modō hic rem [curatam] offendet ~ suam.
hocine [bonī <esse> officium seruī] existumas
[ut erī suī corrumpat ~ (et rem) (et fīlium)].
nam ego illum [corruptum] dūcō [quom his factīs studet].
[quō nēmō adaeque iuuentute ex omnī attica
antehāc est habitus ~ parcus (nec magis continēns)]
is nunc :::: in aliam partem palmam possidet.
uirtūte id factum ~ tua (et magisteriō tuō).
#TR# quid tibi {malum} mē :::: (aut quid ego agam) curatiost.
an rurī {quaesō} nōn sunt [quōs curēs] bouis.
lubet (potare) (amāre) (scorta dūcere).
meī tergī faciō haec (nōn tuī) fiducia.
Gr. quam cōnfīdenter loquitur. Tr. at tē iuppiter
dique omnēs perdant. fu oboluistī _ alium.
germana inluuiēs, rusticus, hircus, hara suis,
caenō κοπρὼν commixte. Gr. quid uīs [fierī].
nōn omnēs possunt [olere _ unguenta exotica]
[sī tū olēs] (neque superiorēs accumbere)
(neque tam facetis [quam tū uiuis] uictibus).
tū tibi istōs :::: habeās ~ turturēs (piscis) (auis).
sine mē [aliatō fungī fortunās meās].
*tū* fortunatuss (*ego* miser). patiunda sunt.
meum bonum mē (tē tuom maneat ~ malum).
#TR# quasī inuidere mī hoc uidere {grumiō}
[quia mihi bene est (et tibi male est)]. dignissumumst.
decet mē [amāre] (et tē [bubulcitarier])
(mē [uictitare pulcrē] (tē miseris modīs)).
Gr. o carnuficium cribrum, quod crēdō fore,
ita tē forabunt patibulatum per uias
stimulis <carnufices>, sī hūc reueniat senex.
Tr.quī scīs, an tibi istuc euenat prius quam mihi.
Gr.quia numquam meruī, tū meruistī et nunc merēs.
#TR# Orationis operam compendī face,
nisī tē mala rē magna mactarī cupis.
Gr. Eruom daturin estis, bubus quod feram.
date, sī nōn estis. agite, porrō pergite
quoniam occepistis: bibite, pergraecaminī,
este, ecfercite uōs, saginam caedite.
#TR# tacē atque abī rūs. ego īre in Pīraeum uolō,
in uesperum parare piscatum mihi.
eruom tibi aliquis crās faxō ad uillam adferat.
quid est. quid tū mē nunc optuere, furcifer.
Gr. Pol tibi istuc crēdō nōmen āctūtum fore.
#TR# dum intereā sīc sit, istuc āctūtum sinō.
Gr. Ita est. sed ūnum hoc scitō: nimiō celerius
ueniet quod nolēs quam illud, quod cupide petās.
#TR# molestus nē sīs nunciam, ī rūs, tē amoue.
nē tū [erres] hercle praeterhac mihi nōn faciēs moram.
Gr. Satin abiit neque quod dīxī floccī existumat.
prō dī immortalēs, obsecrō uostram fidem,
facite, hūc ut redeat noster quam prīmum senex,
triennium quī iam hinc abest, prius quam omnia
periere, et aedīs et ager. quī nisī hūc redit,
paucorum mēnsum sunt relictae reliquiae.
nunc rūs abibō. nam eccum erilem fīlium
uideō, corruptum ex adulescente optumō.

[Philolachēs] Recordatus multum et diū cogitaui
argumentaque in pectus īnstituī multa
ego, atque in meō corde, sī est quod mihi cor,
eam rem uolutauī et diū disputauī,
hominem cuius reī, quandō nātus esset,
similem esse arbitrarer simulacrumque habēre:
id repperī iam exemplum.
nouarum aedium esse arbitror similem ego hominem,
quandō nātus est. eī reī argumenta dicam.
[atque hoc haud uidētur uerī simile uōbīs,
at ego id faciam esse ita ut credatis.]
[profectō ita esse ut praedicō uēra uincam.]
atque hoc uosmet ipsī, sciō, proinde utī nunc
ego esse autumō, quandō dicta audietis
mea, haud aliter id dicetis.
auscultate, argumenta dum dicō ad hanc rem:
simul gnaruris uōs uolō esse hanc rem mēcum.
aedēs quom extemplō sunt paratae, expolitae,
factae probe examussim,
laudant fabrum atque aedēs probant, sibī quisque inde exemplum expetunt,
sibī quisque similis uolt suas, sumptum operam <nōn> parcunt suam.
atque ubī illō immigrat nequam homō, indiligēns
cum pigra familia, immundus, īnstrenuōs,
hic iam aedibus uitium additur, bonae cum curantur male.
atque illud saepe fit: tempestās uenit,
cōnfringit tegulās imbricesque: ibi
dominus indiligēns reddere aliās neuolt.
uenit imber, perlauit parietēs, perpluont,
tigna putefacit, perdit operam fabri:
nēquior factus iam est usus aedium.
atque <ea> haud est fabrī culpa, sed magna pars
mōrem hunc induxerunt: sī quid nummō sarcirī potest,
usque mantant neque id faciunt, donicum
parietēs ruont: aedificantur aedēs totae dēnuō.
haec argumenta ego aedificiis dīxī. nunc etiam uolō
dīcere, ut hominēs aedium esse similis arbitreminī.
primumdum parentēs fabrī liberum sunt:
eī fundamentum substruont liberorum.
extollunt, parant sedulō in firmitatem
et ut in usum bonī et in speciem†
poplō sint sibique, haud materiae reparcunt
nec sumptus ibī sumptuī esse ducunt.
expoliunt: docent litterās, iura lēgēs,
sumptū suō et labōre
nituntur, ut aliī sibī esse illōrum similis expetant.
ad legiōnem cum ita <paratōs mittunt>, adminiclum eis danunt
tum iam, aliquem cognātum suom.
eatenus. abeunt ā fabris. ūnum ubī emeritum est stipendium,
igitur tum specimen cernitur, quō eueniat aedificatiō.
nam ego ad illud frūgī usque et probus fuī,
in fabrorum potestate dum fuī.
posteā quom immigrauī ingenium in meum,
perdidī operam fabrorum īlicō oppidō.
uenit ignauia, ea mihi tempestās fuit,
mī aduentū suō grandinem [imbremque] attulit.
haec uerecundiam mī et uirtutis modum
deturbauit detexitque ā mē īlicō.
postilla optigere mē neglegēns fuī.
continuō prō imbre amor aduenit [in cor meum],
is usque in pectus permanauit, permadefecit cor meum.
nunc simul rēs, fidēs, fama, uirtūs, decus
deseruerunt: ego sum in usū factus nimiō nēquior.
atque {edepol} ita haec tigna umide <iam> putent: nōn uideor mihi
sarcire posse aedēs meās, quīn totae perpetuae ruant,
cum fundamentō perierint nec quisquam esse auxiliō queat.
cor dolet, cum sciō ut nunc sum atque ut fuī,
quō neque industrior dē iuuentute erat
<quisquam nec clarior> arte gymnastica:
discō, hastis, pila, cursu, armīs, equō
uictitabam uolup,
parsimonia et duritia discipulinae aliīs eram,
optumī quīque expetebant ā mē doctrinam sibī.
nunc, postquam nihilī sum, id uērō meopte ingeniō repperī.

I.III
Philematium iam prīdem ecastor frigida nōn lauī magis lubenter
nec quom mē melius, mea Scapha, rear esse deficatam.
Sc. Euentus rēbus omnibus, uelut hornō messis magna
fuit. Philem. quid ea messis attinet ad meam lauationem.
Sc. Nihilō plūs quam lauatiō tua ad messim. Philol. O Venus uenusta,
haec illa est tempestās mea, mihi quae modestiam omnem
detexit, tectus quā fuī. tum mihi Amor et Cupidō
in pectus perpluit meum, neque iam umquam optigere possum:
madent iam in corde parietēs, periere haec oppidō aedīs.
Philem. Contempla, amābō, mea Scapha, satin haec mē uestis deceat.
uolō mē placēre Philolachī, meō ocellō, meō patronō.
Sc.quīn tū tē exornās mōribus lepidis, quom lepida tūte es.
nōn uestem amātōrēs amant [mulieris], sed uestis fartim.
Philol. Ita mē dī ament, lepidast Scapha, sapit scelesta multum.
ut lepide omnēs mōrēs tenet sententiasque amantum.
Philem. quid nunc. Sc. quid est. Philem.quīn mē aspice et contempla, ut haec mē deceat.
Sc. Virtute formae id euenit, tē ut deceat quidquid habeās.
Philol. Ergō ob istuc uerbum tē, Scapha, donabō ego hodiē aliquī,
neque patiar tē istanc grātiīs laudasse, quae placet mī.
Philem. Nolō ego tē adsentarī mihi. Sc. Nimis tū quidem stulta es mulier.
ehō, mauis uituperarier falsō quam uērō extollī.
equidem pol uel falsō tamen laudarī multō malō,
quam uērō culparī aut meam speciem aliōs inridere.
Philem. ego uērum amō, uērum uolō dīcī mihi: mendacem odī.
Sc. Ita tū mē amēs, ita Philolachēs tuōs tē amet, ut uenusta es.
Philol. quid ais, scelesta. quō modō adiurastī. ita ego istam amarem.
quid istaec mē, id cur nōn additum est. īnfecta dona faciō.
periisti: quod promiseram tibi dōnum, perdidistī.
Sc. Equidem pol mīror tam catam, tam docilem tē et bene doctam
nunc stultam stulte facere. Philem.quīn mone quaesō, sī quid errō.
Sc. Tū ecastor erras, quae quidem illum expectēs ūnum atque illī
mōrem praecipue sīc gerās atque aliōs asperneris.
matronae, nōn meretricium est ūnum īnseruire amantem.
Philol. Prō Iuppiter, nam quod malum uersatur meae domī illud.
dī deaeque mē omnēs pessumis exemplis interficiant,
nisī ego illam anum interfecerō sitī fameque atque algū.
Philem. Nolō ego mihi male tē, Scapha, praecipere. Sc. Stulta es plānē,
quae illum tibi aeternum putēs fore amīcum et beneuolentem.
moneō ego tē: tē ille deseret aetāte et satietate.
Philem. nōn sperō. Sc. īnsperata accidunt magis saepe quam quae sperēs.
postrēmō, sī dictīs nequis perducī, ut uēra haec credas
mea dicta, ex factīs nosce rem. uidēs quae sim. et quae fuī ante.
nihilō ego quam nunc tū * * amata sum. atque unī modō gessī mōrem:
quī pol mē, ubī aetāte hoc caput colorem commutauit,
reliquit deseruitque mē. tibi idem futūrum crēdō.
Philol. Vix comprimor, quīn inuolem illī in oculōs stimulatricī.
Philem. Solam ille mē solī sibī suō <sumptu> liberauit:
illī mē solī cēnseō esse oportere opsequentem.
Philol. Prō dī immortalēs, mulierem lepidam et pudicō ingeniō.
bene hercle factum et gaudeō mihi nihil esse huius causa.
Sc. īnscita ecastor tū quidem es. Philem. Quapropter. Sc. Quae istuc <cures>,
ut tē ille amet. Philem. Cur obsecrō nōn curem. Sc. Libera es iam.
tū iam quod quaerebās habēs. ille tē nisī amabit ultrō,
id prō tuō capite quod dedit perdiderit tantum argentī.
Philol. Periī hercle, nī ego illam pessumis exemplis enicassō.
illa hanc corrumpit mulierem malesuada † uitilena.
Philem. numquam ego illī possum grātiam referre ut meritust dē mē.
Scapha, id tū mihi nē suadeas, ut illum minoris pendam.
Sc. at hoc ūnum facitō cogitēs. sī illum īnseruibis solum
dum tibi nunc haec aetatulast, in senecta male querere.
Philol. In anginam ego nunc mē uelim uertī, ut ueneficae illī
faucēs prehendam atque enicem scelestam stimulatricem.
Philem. Eundem animum oportet nunc mihi esse grātum, ut impetrauī,
atque ōlim, prius quam id extudī, quom illī subblandiebar.
Philol. Diuī mē faciant quod uolunt, nī ob istam orationem
tē liberassō dēnuō et nī Scapham enicassō.
Sc. #S# tibi sat acceptum est fore tibi uictum sempiternum
atque illum amatorem tibi proprium futūrum in uita,
solī gerundum cēnseō mōrem et capiundās crinēs.
Philem. ut fama est hominī, exin solet pecuniam inuenire.
ego sī bonam famam mihi seruassō, sat erō dīues.
Philol. Siquidem hercle uendundust pater, uenibit multō potius,
quam tē mē uīuō umquam sinam egere aut mendicare.
Sc. quid illis futūrum est ceteris quī tē amant. Philem. Magis amabunt,
quom <mē> uidebunt grātiam referre <bene mere>ntī.
Philol. utinam nunc meus emortuōs pater ad mē nuntietur,
ut ego exheredem meīs bonīs mē faciam atque haec sit herēs.
Sc. iam ista quidem absumpta rēs erit: diēs noctēsque estur bibitur,
neque quisquam parsimoniam adhibet: sagina plānē est.
Philol. In tē hercle certumst principe ut sim parcus experīrī,
nam neque edēs quicquam neque bibēs apud mē his decem diēbus.
Philem. #S# quid tū in illum bene uolēs loquī, id loquī licebit:
nec rēctē sī illī dixeris, iam ecastor uapulabis.
Philol. Edepol sī summō Iouī bouī eō argentō sacruficassem,
prō illius capite quod dedī, numquam aequē id bene locassem.
uideās eam medullitus mē amāre. oh, probus homō sum:
quae prō mē causam diceret, patronum liberauī.
Sc. Videō tē nihilī pendere prae Philolache omnis hominēs.
nunc, nē eius causa uāpulem, tibi potius adsentabor.
[sī acceptum sat habēs, tibi fore illum amīcum sempiternum.]
Philem. cedo mī speculum et cum ornamentis arculam āctūtum, Scapha,
ornata ut sim, quom hūc adueniat Philolachēs uoluptās mea.
Sc. Mulier quae sē suamque aetātem spernit, speculō eī usus est:
quid opust speculō tibi, quae tūte speculō speculum es maxumum.
Philol. Ob istuc uerbum, nē nēquīquam, Scapha, tam lepide dixeris,
dabō aliquid hodiē peculī tibi, Philematium mea.
Philem. Suō quīque locō (uiden.) capillus satis compositust commode.
Sc. V.I tū commoda es, capillum commodum esse creditō.
Philol. Vah, quid illa pote peius quicquam muliere memorarier.
nunc adsentatrix scelesta est, dūdum aduersatrix erat.
Philem. cedo cerussam. Sc. quid cerussa opust nam. Philem.quī malās oblinam.
Sc. Vna opera ebur atramentō candefacere postulēs.
Philol. Lepide dictum dē atramentō atque ebore. euge, plaudō Scaphae.
Philem. Tum tū igitur cedo purpurissum. Sc. nōn dō. scīta es tū quidem.
noua pictura interpolare uīs opus lepidissimum.
nōn istanc aetātem oportet pigmentum ūllum attingere,
neque cerussam neque melinum, neque aliam ūllam offuciam.
Philem. Cape igitur speculum. Philol. Eī mihi miserō, sauium speculō dedit.
nimis uelim lapidem, quī ego illī speculō diminuam caput.
Sc. Linteum cape atque exterge tibi manus. Philem. quid ita, obsecrō.
Sc. ut speculum tenuistī, metuō nē olant argentum manus:
nē usquam argentum tē accepisse suspicetur Philolachēs.
Philol. nōn uideor uīdisse lenam callidiorem ūllam alterās.
ut lepide atque astute in mentem uenit dē speculō malae.
Philem. Etiamne unguentis unguendam cēnsēs. Sc. Minime feceris.
Philem. Quapropter. Sc.quia ecastor mulier rēctē olet, ubī nihil olet.
nam istae ueterēs, quae sē unguentis unctitant, interpolēs,
uetulae, edentulae, quae uitia corporis fucō occulunt,
ubī sēsē sudor cum unguentis cōnsociauit, īlicō
itidem olent, quasī cum una multa iura cōnfudit cocus.
quid olant nescias, nisī id ūnum, † nī male olere intellegās.
Philol. ut perdocte cūncta callet. nihil hāc docta doctius.
uērum illud esse maxima adeō pars uestrorum intellegit,
quibus anus domī sunt uxorēs, quae uōs dote meruerunt.
Philem. agedum contempla aurum et pallam, satin haec <mē> deceat, Scapha.
Sc. nōn mē istuc curare oportet. Philem. quem obsecrō igitur. Sc. Eloquar:
Philolachem, is nē quid emat, nisī quod sibī placēre cēnseat.
[nam amātor meretricis mōrēs sibī emit aurō et purpura.]
quid opust, quod suom esse nolit, eī ultrō ostentarier.
[purpura aetatī occultandaest, aurum turpī mulierī.]
pulchra mulier nuda erit quam purpurata pulchrior:
[poste nēquīquam exornata est bene, sī morata est male.
pulchrum ōrnātum turpēs mōrēs peius caenō conlinunt.]
nam sī pulchra est, nimis ornata est. Philol. Nimis diū abstineō manum.
quid hic uōs agitis. Philem. Tibī mē exornō ut placeam. Philol. Ornata es satis.
abī tū hinc intrō atque ornamenta haec aufer. sed, uoluptās mea,
mea Philematium, potare tēcum conlibitum est mihi.
Philem. Et {edepol} mihi tēcum, nam quod tibi libet idem mihi libet,
mea uoluptās. Philol. Em istuc uerbum uile est uīgintī minis.
Philem. cedo, amābō, decem: bene emptum tibi dare hoc uerbum uolō.
Philol. Etiam nunc decem minae apud tē sunt. uel ratiōnem puta.
trīgintā minās prō capite tuō dedī. Philem. Cur exprobrās.
Philol. Egone id exprobrem, quī mihimet cupiō id opprobrarier.
nec quicquam argentī locauī iam diū usquam aequē bene.
Philem. Certe ego, quod tē amō, operam nusquam melius potuī ponere.
Philol. Bene igitur ratiō acceptī atque expēnsī inter nōs conuenit:
tū mē amas, ego tē amō. meritō id fierī uterque existimat.
haec quī gaudent, gaudeant perpetuō suō semper bonō.
quī inuident, nē umquam eōrum quisquam inuideat prosus commodīs.
Philem. Age accumbe igitur. cedo aquam manibus, puere, appone hic mēnsulam.
uide, talī ubī sint. uin unguenta. Philol. quid opust. cum stacta accubō.
sed estne hic meus sodalis, quī hūc incēdit cum amica sua.
is est, Callidamatēs cum amica incēdit. euge, oculus meus,
conueniunt manuplarēs eccōs. praedam participēs petunt.

I.iu
Callidamatēs Aduersum uenirī mihi ad Philolachetem
uolō temperī. audī, em tibi imperatum est.
nam illī ubī fuī, inde effugī foras,
ita mē ibī male conuiuī sermonisque taesumst.
nunc comissatum ibō ad Philolachetem,
ubī nōs hilarī ingeniō et lepide accipient.
ecquid tibi uideor mammamadere.
Delphium Semper istōc modō.
moratuss tū tē. <īre hūc> debebās.
#CALL# Visne ego tē ac tū mē amplectare.
Del. #S# tibi cordī est facere, licet. Call. Lepida es.
duc mē amābō. Del. Caue nē cadas, asta.
#CALL# O o ocellus meus, tuōs sum alumnus, mel meum.
Del. Caue modō, nē prius in uia accumbas,
quam illī, ubī lectus est stratus, concumbimus.
#CALL# sine, sine cadere mē. Del. Sinō, sed hoc, quod mī in manū est:
sī cadēs, nōn cadēs quīn cadam tēcum.
#CALL# iacentis tollet posteā nōs ambōs aliquis.
Del. Madet homō. Call. tūn mē ais mammamadere.
Del. cedo manum, nōlō equidem tē adfligī.
#CALL# em tene. Del. Age, ī simul. Call. quō ego eam. Del. An <nē>scīs.
#CALL# sciō, in mentem uenit modō:
nempe domum eō comissatum.
Del. Immō, istuc quidem. Call. iam meminī.
Philol. Num nōn uīs mē obuiam his īre, anime mī.
illī ego ex omnibus optumē uolō.
iam reuertar. Philem. Diū est iam id mihi.
#CALL# ecquis hic est. Philol. Adest. Call. Eu, Philolachēs,
saluē, amicissime mī omnium hominum.
Philol. dī tē ament. accuba, Callidamatēs.
unde agis tē. Call. Únde homō ēbrius probe.
Philem.quīn amābō accubas, Delphium mea.
da illī quod bibat. Call. Dormiam ego iam.
Philol. Num mīrum aut nouom quippiam facit.
Del. quid ego hoc faciam posteā. Philem. Mea, sīc sine eumpse.
age tū interim da ab Delphiō citō cantharum circum.

II.I
Traniō Iuppiter supremus summis opibus atque industriis
mē periisse et Philolachetem cupit erilem fīlium.
occidit Spēs nostra, nusquam stabulum est Cōnfidentiae,
nec Salus nōbīs salutī iam esse, sī cupiat, potest:
ita malī, maeroris montem maximum ad portum modō
cōnspicatus sum: erus aduenit peregre, periit Traniō.
ecquis homō est, quī facere argentī cupiat aliquantum lucrī,
quī hodiē sēsē excruciarī meam uicem possit patī.
ubī sunt istī plagipatidae, ferritribacēs uirī,
uel istī quī hosticās trium nummum causa subeunt sub falas,
ubī quinis aut denis hastis corpus trānsfigī solet.
ego dabō eī talentum, prīmus quī in crucem excucurrerit.
sed ea lege, ut offigantur bis pedēs, bis bracchia.
ubī id erit factum, ā mē argentum petitō praesentarium.
sed ego sumne īnfēlīx, quī nōn currō curriculō domum.
Philol. <Adest> adest opsonium. eccum Traniō ā portū redit.
#TR# philolachēs. Philol. quid est. Tr. <Et> ego et tu Philol. quid et ego et tū. Tr. Periimus.
Philol. quid ita. Tr. Pater adest. Philol. quid ego ex tē audiō. Tr. Absumptī sumus.
pater inquam tuōs uenit. Philol. V.I is est, obsecrō. Tr. * adest.
Philol.quis id ait. quis uīdit. Tr. Egomet inquam uīdī. Philol. uae mihi.
quid ego agō. Tr. Nam quid tū, malum, mē rogitās quid agās. accubās.
Philol. Tutin uīdistī. Tr. Egomet, inquam. Philol. Certe. Tr. <Certe> inquam. Philol. Occidī,
sī tū uēra memorās. Tr. quid mihi sit bonī, sī mentiar.
Philol. quid ego nunc faciam. Tr. Iube haec hinc omnia amolirier.
quis istic dormit. Philol. Callidamatēs. Tr. Suscita istum, Delphium.
Del. Callidamatēs, Callidamatēs, uigila. Call. Vigilō, cedo [ut] bibam.
Del. Vigila. pater aduenit peregre Philolachis. Call. Valeat pater.
Philol. Valet ille quidem, atque <ego> disperiī. Call. Bis periistī. quī potest.
Philol. Quaesō {edepol}, exsurge. pater aduenit. Call. Tuōs uenit pater.
iube abīre rūrsum. quid illī reditiō etiam hūc fuit.
Philol. quid ego agam. pater iam hic mē offendet miserum adueniēns ēbrium,
aedīs plenās conuiuarum et mulierum. miserum est opus,
igitur dēmum fodere puteum, ubī sitis faucēs tenet.
sicut ego aduentū patris nunc quaerō quid faciam miser.
#TR# ecce autem <iterum> hic deposiuit caput et dormit. suscita.
Philol. Etiam uigilās. pater, inquam, aderit iam hic meus. Call. Ain tū, pater.
cedo soleās mihi, ut arma capiam. iam pol ego occidam patrem.
Philol. Perdis rem. Del. tacē, amābō. Tr. Abripite hunc intrō āctūtum inter manus.
#CALL# iam hercle ego uōs prō matula habēbō, nisī mihi matulam datis.
Philol. Periī. Tr. Habe bonum animum: ego istum lepide medicabō metum.
Philol. Nullus sum. Tr. Taceās. ego quī istaec sedem meditabor tibi.
satin habēs, sī ego aduenientem ita patrem faciam tuom,
nōn modō nē intrō eat, uērum etiam ut fugiat longē ab aedibus.
uōs modō hinc abite intrō atque haec hinc properē amoliminī.
Philol. V.I ego erō. Tr. V.I maxime esse uīs: cum hāc, cum istāc eris.
Del. quid sī igitur abeamus hinc nōs. Tr. nōn hoc longē, Delphium.
nam intus potate hau tantillō hāc quidem causa minus.
Philol. Eī mihi, quam istaec blanda dicta quō euenant madeō metū.
#TR# potin animō ut sīs quietō et faciās quod iubeō. Philol. Potest.
#TR# Omnium prīmum, Philematium, intrō abī, et tū, Delphium.
Del. Morigerae tibi erimus ambae. Tr. Ita ille faxit Iuppiter.
animum aduorte nunciam tū quae uolō accurarier.
omnium primumdum aedēs iam face occlusae sient.
intus caue muttire quemquam siueris. Philol. Curabitur.
#TR# tamquam sī intus nātus nēmō in aedibus habitet. Philol. Licet.
#TR# neū quisquam respōnset, quandō hāsce aedīs pultabit senex.
Philol. Numquid aliud. Tr. Clauem mī harunc aedium Laconicam
iam iube efferrī intus: hāsce ego aedīs occludam hinc foris.
Philol. In tuam custodelam mēque et meās spēs tradō, Traniō.
#TR# pluma haud interest, patronus an cliēns probior siet.
Hominī, cuī nūlla in pectore est audacia,
[nam cuiuīs hominī, uel optumō uel pessumo]
quamuis desubitō facile est facere nēquiter:
uērum id uidendum est, id uirī doctī est opus,
quae designata sint et facta nēquiter,
tranquille cūncta et ut proueniant sine malō,
nē quid potiatur, quam ob rem pigeat uiuere.
sicut ego efficiam, quae facta hic turbauimus,
profectō ut liqueant omnia et tranquilla sint
neque quicquam nōbīs pariant ex sē incommodī.
sed quid tū egredere, Sphaeriō. Puer Iamiam *
* * Tr. Optime.
praeceptis paruistī. Puer. Iussit maximō
opere orare, ut patrem aliquō absterrerēs modō,
nē intrō iret ad sē. Tr.quīn etiam illī hoc dīcitō,
facturum <mē>, ut nē etiam aspicere aedīs audeat,
capite obuolutō ut fugiat cum summō metū.
clauem cedo atque abī intrō atque occlude ōstium,
et ego hinc occludam. iube uenire nunciam.
lūdōs ego hodiē uīuō praesentī hic seni
faciam, quod crēdō mortuō numquam fore.
concedam ā foribus hūc, hinc speculabor procul,
unde aduenientī sarcinam imponam senī.

II.II
Theopropidēs habeō _ {neptune} grātiam magnam tibi
[quom mēd amisistī abs tē uix uiuom domum].
uērum sī posthāc mē pedem latum modō
sciēs imposisse in undam, hau causast, īlicō
quod nunc uoluistī facere quīn faciās mihi.
apage, apage tē ā mē nunciam post hunc diem:
quod crediturus tibi fuī, omne credidī.
#TR# {edepol} {neptune} peccauistī _ largiter
[quī occasionem hanc amisistī ~tam bonam].
#TH# trienniō post Aegyptō adueniō domum.
crēdō exspectatus ueniam familiaribus.
#TR# nimiō {edepol} ille potuit exspectatior
uenire [quī tē nuntiaret [mortuom]].
#TH# sed quid hoc. occlusa ianua est interdius.
pultabō. heus ecquis intust. aperitin _ forēs.
Tr. quis homō est [quī nostrās aedēs accessit _ prope].
#TH# meus seruos hic quidem est ~ traniō. Tr. O {teopropidēs}
{ere} saluē. saluom tē aduēnisse <gaudeō>.
usquin ualuistī. Th. usque [ut uidēs]. Tr. factum _ optime.
#TH# quid uōs. īnsanin estis. Tr. quīdum. Th. sīc, quia
foris ambulatis, nātus nēmō in aedibus
seruat, neque quī recludat neque † quis respondēat.
pultandō [pedibus] paene cōnfregī hāsce ambās <foris>.
#TR# ehō an tū tetigistī hās aedīs. Th. Cur nōn tangerem.
quīn pultandō, inquam, paene cōnfregī foris.
#TR# tetigistin. Th. Tetigī, inquam, et pultauī. Tr. Vah. Th. quid est.
#TR# male hercle factum. Th. quid est negōtī. Tr. nōn potest
dīcī, quam indignum facinus fēcistī et malum.
#TH# quid iam. Tr. Fuge, obsecrō, atque abscēde ab aedibus.
fuge hūc, fuge ad mē propius. tetigistin foris.
#TH# quō modō pultare potuī, sī nōn tangerem.
#TR# Occidistī hercle Th. quem mortalem. Tr. Omnis tuōs.
#TH# dī tē deaeque omnēs faxint cum istōc omine 
#TR# metuō, tē atque istōs expiare ut possiēs.
#TH# Quam ob rem. aut quam subitō rem mihi adportās nouam.
* * *
#TR# et heus, iube illōs illinc ambō abscedere.
#TH# apscedite. Tr. Aedēs nē attigatis. tangite
uōs quoque terram. Th. Obsecrō hercle, quīn ēloquere *
* * *
Tr.quia septem mēnsēs sunt, quom in hāsce aedīs pedem
nēmō intrō tetulit, semel ut emigrauimus.
#TH# ēloquere, quid ita. Tr. Circumspicedum, numquis est,
sermonem nostrum quī aucupet. Th. Tutum probest.
#TR# circumspice etiam. Th. Nemō est. loquere nunciam.
#TR# capitale scelus est. Th. quid est. nōn <satis> intellegō.
#TR# scelus, inquam, factum est iam diū, antiquom et uetus.
#TH# antiquom. Tr. Id adeō nōs nunc factum inuenimus.
#TH# quid istuc est sceleris. aut quis id fēcit. cedo.
#TR# hospes necauit hospitem captum manū.
iste, ut ego opinor, quī hās tibi aedīs uendidit.
#TH# necauit. Tr. Aurumque eī ademit hospiti
eumque hic defodit hospitem ibidem in aedibus.
#TH# Quapropter id uōs factum suspicaminī.
#TR# ego dicam, auscultā. ut foris cenauerat
tuōs gnatus, postquam rediit ā cena domum,
abimus omnēs cubitum. condormiuimus:
lucernam forte oblitus fueram exstinguere.
atque ille exclamat derepente maximum.
Th.quis homō. an gnatus meus. Tr. St, tacē, auscultā modō.
ait uenisse illum in somnīs ad sē mortuom.
#TH# nempe ergō in somnīs. Tr. Ita. sed auscultā modō.
ait illum hoc pactō sibī dīxisse mortuom.
#TH# in somnīs. Tr. Mirum quīn uigilantī diceret,
quī abhinc sexaginta annōs occisus foret.
interdum inepte stultus es, <Theopropides>.
#TH# taceō. Tr. Sed ecce quae illī in *
 ¤ ego trānsmarinus hospes sum Diapontius.
hic habitō, haec mihi dedita est habitatiō.
nam mē Acheruntem recipere Orcus noluit,
quia praemature uita careō. per fidem
deceptus sum: hospes [hic] mē necauit isque mē
defodit īnsepultum clam [ibidem] in hīsce aedibus,
scelestus, aurī causa. nunc tū hinc emigra.
scelestae hae sunt aedēs, impia est habitatiō ¤ .
quae hic mōnstra fiunt, annō uix possum eloquī.
#TH# st, st.
#TR# quid, obsecrō hercle, factum est. Th. Concrepuit foris.
#TR# hicin percussit! Th. Guttam haud habeō sanguinis,
uiuom mē accersunt Acheruntem mortuī.
#TR# periī, illīsce hodiē hanc conturbabunt fabulam.
nimis quam formidō, nē manifestō hic mē opprimat.
#TH# quid tūte tēcum loquere. Tr. Abscede ab ianua.
fuge, obsecrō hercle. Th. quō fugiam. etiam tū fuge.
#TR# nihil ego formidō, pax mihi est cum mortuis.
Intus. Heus, Traniō. Tr. nōn mē appellabis, sī sapis.
nihil ego commeruī, neque istās percussī forēs.
Intus. Quaeso <Tr. Caue uerbum faxis. Th. dīc> quid segreges
<sermonem. Tr. Apage hinc tē. Th. Quae r>es tē agitat, Traniō.
quīcum istaec loquere. Tr. An quaesō tū appellauerās.
ita mē dī amabunt, mortuom illum credidi
expostulare quia percussissēs forēs.
sed tū, etiamne astās nec quae dicō optemperās.
#TH# quid faciam. Tr. Caue respexis, fuge, [atque] operī caput.
#TH# cur nōn fugis tū. Tr. Pax mihi est cum mortuis.
#TH# sciō. quid modō igitur. cur tantō opere extimuerās.
#TR# nil mē curassis, inquam, ego mihi prouiderō:
tū, ut occēpistī, tantum quantum quis fuge,
atque Herculem inuoca. Th. Herculēs, tēd inuocō.
#TR# et ego tibī hodiē ut det, senex, magnum malum.
prō dī immortalēs, obsecrō uestram fidem,
quid ego hodiē negōtī cōnfecī malī.

III.I

Danista Scelestiorem ego annum argentō faenori
numquam ūllum uīdī quam hic mihi annus optigit.
ā mānī ad noctem usque in forō degō diem,
locare argentī neminī nummum queō.
#TR# nunc pol ego periī plānē in perpetuom modum.
danista adest, quī dedit <argentum faenore>,
quī amica est empta quoque <opus in sumptus fuit>.
manifesta rēs est, nisī quid occurrō prius,
nē hoc senex resciscat. ibō huic obuiam.
sed quidnam hic sēsē tam citō recipit domum.
metuō nē dē hāc rē quippiam indaudiuerit.
accedam atque adpellabō. eī quam timeō miser.
nihil est miserius quam animus hominis cōnscius,
sicut mē † habet. uērum utut rēs sēsē habet,
pergam turbare porrō: ita haec rēs postulat.
unde is. Theopropidēs Conuenī illum unde hāsce aedīs emeram.
#TR# numquid dīxistī dē illō quod dīxī tibi.
#TH# dīxī hercle uērō omnia. Tr. Eī miserō mihi,
metuō nē techinae meae perpetuō perierint.
#TH# quid tūte tēcum. Tr. Nihil enim. sed dīc mihi,
dixtine quaesō. Th. Dixī, inquam, ōrdine omnia.
#TR# etiam fatetur dē hospite. Th. Immō pernegat.
#TR# negat <scelestus. Th. Negitat in>quam. Tr. Cogita:
<nōn cōnfitetur. Th.> Dicam sī cōnfessus sit.
quid nunc faciundum cēnsēs. Tr. Egon quid cēnseam.
cape, obsecrō hercle, cum eō una iudicem
(sed eum uidetō ut capias, quī credat mihi):
tam facile uincēs quam pirum uolpēs comest.
Dan. Sed Philolachetis seruom eccum Tranium,
quī mihi neque faenus neque sortem argentī danunt.
#TH# quō tē agis. Tr. Nec quōquam abeō. nē ego sum miser,
scelestus, nātus dīs inimicis omnibus.
iam illō praesente adibit. nē ego homō sum miser,
ita et hinc et illinc mī exhibent negotium.
sed occupabō adire. Dan. Hic ad mē it, saluōs sum,
spēs est dē argentō. Tr. Hilarus est: frūstrā est homō.
saluēre iubeō tē, Misargyridēs, bene.
Dan. saluē et tū. quid dē argentost. Tr. Abī sīs, belua.
continuō adueniēns pilum iniecistī mihi.
Dan. Hic homō est inānis. Tr. Hic homō est certē hariolus.
Dan.quīn tū istās mittis tricās. Tr.quīn quid uīs cedo.
Dan. V.I Philolachēs est. Tr. numquam potuistī mihi
magis opportunus aduen<īre quam> aduenis.
Dan. quid est. Tr. Concede hūc. <Dan.quīn mihi faenus red>ditur.
#TR# sciō tē bona esse uoce, nē clama nimis.
Dan. ego hercle uērō clamō. Tr. Ah, gere mōrem mihi.
Dan. quid tibi ego mōrem uīs geram. Tr. Abī quaesō hinc domum.
Dan. Abeam. Tr. Reditō hūc circiter meridie.
Dan. Reddeturne igitur faenus. Tr. Reddeturne. abī.
Dan. quid ego hūc recursem aut operam sūmam aut conteram.
quid sī hic manēbō potius ad meridie.
#TR# immō abī domum, uērum hercle dicō, abī modō.
* * *
Dan.quīn uōs mihi faenus date. quid hic nugaminī.
#TR# eū hercle, nē tu abī modō, auscultā mihi.
Dan. iam hercle ego illum nominabō. * * Tr. Euge strenue.
beatus uērō es nunc, quom clamās. Dan. Meum petō.
multōs mē hoc pactō iam diēs frustraminī.
molestus sī sum, reddite argentum: abierō.
respōnsionēs omnēs hoc uerbō eripis.
#TR# sortem accipe. Dan. Immō faenus, id prīmum uolō.
#TR# quid ais tū, omnium hominum taeterrime.
uenistī hūc tē extentatum. agās quod in manū est.
nōn dat, nōn debet. Dan. nōn debet. Tr. nē frit quidem
ferre hinc potes. an metuis nē quō abeat foras
urbe exulatum faenoris causa tuī,
quoi sortem accipere iam licet. Dan.quīn nōn petō
sortem: illuc prīmum, faenus, reddundum est mihi.
#TR# molestus nē sīs. nēmō dat, age quid lubet.
tū sōlus, crēdō, faenore argentum datās.
Dan. cedo faenus, redde faenus, faenus reddite.
daturin estis faenus āctūtum mihi.
datur faenus mihi. Tr. Faenus illic, faenus hic.
nescit quidem nisī faenus fabularier.
ultrō tē. neque ego taetriorem beluam
uīdisse mē umquam quemquam quam tē cēnseō.
Dan. nōn edepol tū nunc mē istīs uerbīs territās.
#TH# * calidum hoc est: etsī procul abest, urit male. *
quod illuc est faenus, opsecrō, quod illic petit.
#TR# pater eccum aduenit peregre nōn multō prius
illius, is tibi et faenus et sortem dabit,
nē inconciliare quid nōs porrō postulēs.
uide num moratur. Dan.quīn feram, sī quid datur.
#TH# quid ais tū. Tr. quid uīs. Th.quis illic est. quid illic petit.
quid Philolachetem gnātum compellat <meum>
sīc et praesentī tibi facit conuicium.
quid illī debetur. Tr. Obsecrō hercle, <illud> iube
obi<cī illī> argentum ob ōs impurae beluae.
#TH# iubeam . Tr. Iuben hominī argentō ōs uerberarier.
Dan. Perfacile ego ictus perpetior argenteōs.
#TR# audīn. uideturne, obsecrō hercle, idoneus,
danista quī sit, genus quod improbissimum est.
#TH# nōn ego istuc curō quī sit <quid sit> unde sit:
id uolō mihi dīcī, id mē scīre expetō,
quod illud argentum est. Tr. Est huic debet Philolaches
paulum. Th. Quantillum. Tr. Quasi quadraginta minās.
nē sānē id multum cēnseās. Th. Paulum id quidem est.
adeō etiam argentī faenus creditum audiō.
#TR# Quattuor quadraginta illī debentur minae,
et sors et faenus. Dan. Tantumst, nihilō plūs petō.
#TR# Velim quidem hercle ut unō nummō plūs petās.
dīc tē daturum, ut abeat. Th. Egon dicam dare.
#TR# dīc. Th. Egone. Tr. Tū ipsus. dīc modō, auscultā mihi.
promitte, age inquam: ego iubeō. Th. Responde mihi:
quid eō est argentō factum. Tr. Saluom est. Th. Soluite
uosmet igitur, sī saluomst. Tr. Aedis fīlius
tuōs emit. Th. Aedis. Tr. Aedis. Th. Euge, Philolaches
patrissat: iam homō in mercatura uortitur.
ain tū, aedīs. Tr. Aedis inquam. sed scīn quoius modī.
Th.quī scīre possum. Tr. Vah. Th. quid est. Tr. nē mē rogā.
#TH# nam quid ita. Tr. Speculō claras, candorem merum.
#TH# bene hercle factum. quid, eās quantī destinat.
#TR# talentis magnis totidem quot ego et tū sumus.
sed arrabonī hās dedit quadraginta minās.
hinc sumpsit quās eī dedimus. satin intellegis.
nam postquam haec aedēs ita erant, ut dīxī tibi,
continuō est aliās aedīs mercatus sibī.
#TH# bene hercle factum. Dan. Heus, iam adpetit meridie.
#TR# absolue hunc quaesō, uomitū nē hic nōs enecet.
#TH# adulēscēns, mēcum rem habe. Dan. Nempe aps tē petam.
#TH# petitō crās. Dan. Abeō: sat habeō, sī crās ferō.
#TR# malum quod istī dī deaeque omnēs duint,
ita mea cōnsilia perturbat paenissime.
nūllum edepol hodiē genus est hominum taetrius
nec minus bonō cum iūre, quam danisticum.
#TH# quā in regione istās aedīs emit fīlius.
#TR# ecce autem periī. Th. Dicisne hoc quod tē rogō.
#TR# dicam. sed nōmen dominī quaerō quid siet.
#TH# age comminiscere ergō. Tr. quid ego nunc agam,
nisī ut in uicinum hunc proximum *,
eās emisse aedīs huius dicam fīlium.
calidum hercle esse audīuī optimum mendācium.
quidquid deī dicunt, id dēcrētumst dīcere.
#TH# quid igitur. iam commentuss. Tr. dī istum perduint 
(immō istunc potius) dē uicinō hoc proximō
tuōs emit aedīs fīlius. Th. Bonan fide.
#TR# siquidem tū argentum reddituruss, tum bona,
sī redditurus nōn es, nōn emit bona.
nōn in locō emit perbonō. Th. Immō in optumō.
cupiō hercle īnspicere hāsce aedīs. pultadum fores
atque euoca aliquem intus ad tē, Traniō.
#TR# ecce autem periī. nunc quid dicam nesciō.
iterum iam ad ūnum saxum mē fluctus ferunt.
quid nunc. nōn hercle quid nunc faciam reperiō:
manufestō teneor. Th. Euocadum aliquem ocius,
rogā circumducat. Tr. Heus tū, at hic sunt mulierēs.
uidendumst prīmum, utrum eae uelintne an nōn uelint.
#TH# bonum aequomque orās. ī, percontare et rogā.
ego hic tantisper, dum exis, tē opperiar foris.
#TR# dī tē deaeque omnēs funditus perdant, senex,
ita mea cōnsilia undique oppugnās male.
euge, optumē eccum aedium dominus foras
#SIM# progredītur intus. hūc concesserō,
dum mihi senatum cōnsilī in cor conuocō.
igitur tum accedam hunc, quandō quid agam inuenerō.

III.II

#SIM# melius annō hoc mihi nōn fuit domī,
nec quod una esca mē iuuerit magis.
prandium uxor mihi perbonum dedit,
nunc dormitum iubet mē īre: minime.
nōn mihi forte uisum īlicō fuit,
melius quom prandium quam solet dedit:
uoluit in cubiculum abducere mē anus.
nōn bonust somnus dē prandiō. apage.
clanculum ex aedibus mē edidī forās.
tota turget mihi uxor, sciō, domī.
#TR# Rēs parata est mala in uesperum huic senī.
nam et cenandum et cubandumst eī male.
#SI# Quom magis cogitō cum meō animō:
sī quis dotatam uxōrem atque anum habet,
nēminem sollicitat sopor: ibī omnibus
īre dormitum odiō est uelutī nunc mihi
exsequī certa rēs est, ut abeam
potius hinc ad forum quam domī cubem.
atque pol nesciō, ut mōribus sient
uostrae: haec sat sciō quam mē habeat male.
* * *
peius posthāc fore quam fuit mihi.
#TR# abitus tuōs tibi, senex, fecerit male:
nihil erit, quod deōrum ūllum accusitēs.
tē ipse iūre optimō meritō incusēs licet.
tempus nunc est senem hunc adloquī mihi.
hoc habet. repperī quī senem ducerem,
quō dolō ā mē dolorem procul pellerem.
accedam. dī tē ament plurimum, Simō.
#SI# saluōs sīs, Traniō. Tr. Út ualēs. Sī. nōn male.
quid agis. Tr. Hominem optumum teneō. Sī. Amice facis,
quom mē laudās. Tr. Decet. Sī. Certe. quīn m<utuomst>:
hercle tēd hau bonum teneō seruom <manū>.
[Theopr. Heia, mastigia, ad mē redī. Tr. iam istī erō.]
Sī.] quid nunc. quam mox. Tr. quid est. Sī. Quod solet fierī hic
intus. Tr. quid id est. Sī. Scis iam quid loquar. sīc decet.
* * mōrem gerās.
uita quam sit breuis, * simul cogita.
#TR# * quid * ehem,
uix tandem percepī super his rēbus nostrīs tē loquī.
#SI# musice hercle agitis aetātem, ita ut uōs decet,
uīnō et uictū probō, piscatū electili
uītam colitis. † Tr. Immō uita antehāc erat:
nunc nōbīs omnia haec exciderunt <simul>.
#SI# quīdum. Tr. Ita oppidō occidimus omnēs, Simō.
#SI# nōn tacēs. prospere uōbīs cūncta usque adhūc
processerunt. Tr. Ita ut dīcis facta hau negō.
nōs profectō probe ut uoluimus uiximus.
sed, Simō, ita nunc uentus nāuem <nostram> deseruit. Sī. quid est.
quō modō. Tr. Pessimō. Sī. Quaene subducta erat
tūtō in terra. Tr. Eī. Sī. quid est. Tr. #M# miserum, occidī.
Sī.quī. Tr.quia uenit nāuis, nostrae nāuī quae frangat † ratem.
#SI# Vellem ut tū uellēs, Traniō. sed quid est negōtī. Tr. Eloquar.
erus peregre uenit. Sī. Tunc <tibi> * portenditur,
inde ferriterium, posteā <crux. Tr. Per tua tē g>enua obsecrō,
nē indicium erō faciās meō. Sī. ē mē, nē quid metuās, nil sciet.
#TR# patrone, saluē. Sī. Nil moror mī istius modī clientis.
#TR# nunc hoc quod ad tē noster mē misit senex 
#SI# hoc mihi respondē prīmum, quod ego tē rogō:
iam dē istīs rēbus uoster quid sēnsit senex.
#TR# nil quicquam. Sī. Numquid increpauit fīlium.
#TR# tam liquidust quam liquida esse tempestās solet *
nunc tē hoc orare iussit opere maximō,
ut sibī liceret īnspicere hāsce aedīs tuās.
#SI# nōn sunt uenalēs. Tr. Sciō equidem istuc. sed senex
gynaeceum aedificare uolt hic in suis
et balineās et ambulacrum et porticum.
#SI# quid ergō somniauit. Tr. ego dicam tibi.
dare uolt uxōrem fīliō quantum potest,
ad eam rem facere uolt nouom gynaeceum.
nam sibī laudauisse hāsce ait architectonem
nesciō quem exaedificatās īnsanum bene.
nunc hinc exemplum capere uolt, nisī tū neuis.
nam ille eō maiore hinc opere ex tē exemplum petit,
quia istī umbram aestate tibi esse audiuit perbonam
sub siccō lumine usque perpetuom diem.
#SI# immō edepol uērō, quom usquequaque umbra est, tamen
sol semper hic est usque ā mānī ad uesperum:
quasī flagitator astat usque ad ōstium,
nec mī umbra hic usquamst, nisī sī in puteō quaepiamst.
#TR# quid, Sarsinatis ecqua est, sī Vmbram nōn habēs.
#SI# molestus nē sīs. haec sunt sicut praedicō.
#TR# at tamen īnspicere uolt. Sī. īnspiciat, sī lubet.
sī quid erit quod illī placeat, dē exemplō meō
ipse aedificatō. Tr. Eon, uocō hūc hominem. Sī. I, uoca.
#TR# alexandrum magnum atque Agathoclem aiunt maximas
duō rēs gessisse: quid mihi fīet tertiō,
quī sōlus faciō facinora immortalia.
uehit hic clitellas, uehit hic autem alter senex.
nouicium mihi quaestum īnstituī nōn malum:
nam mulionēs mulōs clitellarios
habent, at ego habeō hominēs clitellariōs.
magnī sunt oneris: quidquid imponās uehunt.
nunc hunc hau sciō an conloquar. congrediar.
heus Theopropidēs. Th. Hem quis hic nominat mē.
#TR# erō seruōs multīs modīs fidus. Th. Únde is.
#TR# Quod mē miseras, adferō omne impetratum.
#TH# quid illic, opsecrō, tam diū destitistī.
#TR# senī nōn erat ōtium, id sum opperitus.
#TH# antiquom optinēs hoc tuom, tardus ut sīs.
#TR# heus tū, sī uolēs uerbum hoc cogitare,
simul flare sorbereque haud factū facilest.
ego hic esse et illic simītū hau potuī.
#TH# quid nunc. Tr. Vise, spectā tuō usque arbitratū.
#TH# age <i>, duce mē. Tr. Num moror. Th. Supsequor tē.
#TR# senex ipsus tē ante ōstium eccum opperitur.
sed ut maestus est sē hāsce <aedīs> uendidisse.
#TH# quid tandem. Tr. Orat ut suadeam Philolachetī,
ut istās remittat sibī. Th. Haud opinor.
sibī quisque rurī metit. sī male emptae
forent, nōbīs istās redhibere haud liceret.
lucrī quidquid est, id domum trahere oportet.
misericordiās * hominem oportet.
#TR# morāre hercle * facis. subsequere. Th. Fiat.
dō tibi ego operam. Tr. Senex illic est. em, tibi adduxī hominem.
#SI# saluom tē aduēnisse peregre gaudeō, Theopropidēs.
#TH# deī tē ament. Sī. īnspicere tē aedīs hās uelle aiebat mihi.
#TH# nisī tibi est incommodum. Sī. Immō commodum. ī intrō atque īnspice.
#TH# at enim mulierēs Sī. Caue tū ūllam floccī faxis mulierem.
quā libet perambula aedīs oppidō tamquam tuās.
#TH# tamquam. Tr. Ah, caue tū illī obiectēs nunc in aegritudine,
tē hās emisse. nōn tū uidēs hunc, uoltū utī tristī est senex.
#TH# Videō. Tr. Ergō inridere nē uideare et gestire admodum.
nōlī facere mentionem tē <hās> emisse. Th. Intellegō,
et bene monitum dūcō, atque esse existumō humanī ingenī.
quid nunc. Sī.quīn tū is intrō, atque otiose perspecta ut lubet.
#TH# bene benigneque arbitror tē facere. Sī. Factum edepol uolō.
[uin quī perductet. Th. Apage istum perductorem, nōn placet.
quidquid est, errabō potius quam perductet quispiam.]
#TR# Viden uestibulum ante aedīs hoc et ambulacrum cuius modī.
#TH# lūculentum edepol profectō. Tr. Age spectā postēs cuius modī,
quanta firmitate factī et quanta crassitudine.
#TH# nōn uideor uīdisse postis pulchriorēs. Sī. Pol mihi
eō pretiō emptī fuerant ōlim. Tr. Audin ¤ fuerant ¤ dīcere.
uix uidētur continere lacrimās. Th. Quantī hōsce emerās.
#SI# trīs minās prō istīs duōbus praeter uecturam dedī.
#TH# hercle quī multō improbiorēs sunt quam ā prīmō credidī.
#TR# Quapropter. Th.quia edepol ambō ab īnfimō tarmēs secat.
#TR# intempestiuōs excisōs crēdō, id eis uitium nocet.
atque etiam nunc satis bonī sunt, sī sunt inductī pice.
nōn enim haec pultiphagus opifex opera fēcit barbarus.
uiden coagmenta in foribus. Th. Videō. Tr. Specta, quam arte dormiunt.
#TH# dormiunt. Tr. Illud quidem, ut coniuent, uoluī dīcere.
satin habēs. Th. ut quidquid magis contemplō, tantō magis placet.
#TR# Viden pictum, ubī ludificat cornix una uolturiōs duōs.
#TH# nōn edepol uideō. Tr. at ego uideō. nam inter uolturiōs duos
cornix astat, ea uolturiōs duō uicissim uellicat.
quaesō hūc ad mē spectā, cornicem ut cōnspicere possiēs.
iam uidēs. Th. Profectō nūllam equidem illic cornicem intuor.
#TR# at tū istō ad uōs optuere, quoniam cornicem nequis
cōnspicarī, sī uolturiōs forte possīs contuī.
#TH# Omninō, ut tē absoluam, nūllam pictam cōnspiciō hic auem.
#TR# age, iam mittō, ignoscō: aetāte nōn quis optuerier.
#TH# haec, quae possum, ea mihi profectō cūncta uehementer placent.
#SI# latius dēmum est operae pretium iuisse. Th. rēctē edepol monēs.
#SI# ehō istum, puere, circumduce hāsce aedīs et conclauia.
nam egomet ductarem, nisī mī esset apud forum negotium.
#TH# apage istum ā mē perductorem, nil moror ductarier.
quidquid est, errabō potius quam perductet quispiam.
#SI# aedīs dicō. Th. Ergō intrō eō igitur sine perductore. Sī. Ilicet.
#TH# ibō intrō igitur. Tr. Mane sīs uideam, nē canis Th. agedum uide.
#TR# est! abī, canis. est! abin dierecta. abin hinc in malam crucem.
at etiam restās. est! abī istinc. Sī. Nil periclī est, age <modo>.
tam placidast, quam feta. quam uīs īre intrō audācter licet.
eō ego hinc ad forum. Th. Fecistī commode, bene ambulā.
Traniō, age, canem istam ā foribus <aliquis> abducat face,
etsī nōn metuenda est. Tr.quīn tū illam aspice ut placidē accubat.
nisī molestum uīs uiderī tē atque ignauom. Th. iam ut lubet.
sequere hāc mē igitur. Tr. Equidem haud usquam ā pedibus apscedam tuīs.

IV.I

[PANISCUS] Seruī quī, quom culpa carent, tamen malum metuont,
eī solent esse eris utibilēs.
nam illī quī nil metuont postquam sunt malum meritī,
stulta sibī expetunt cōnsilia:
exercent sēsē ad cursuram, [fugiunt] sed eī sī reprehēnsī sunt,
faciunt dē malō peculium quod nequeunt <dē bonō>.
augent ex pauxillō * dē parant.
mihi in pectore cōnsilī * malam rem prius
quam ut meum *
ut adhūc fuit, mihi corium esse oportet,
sincerum atque ut uotem uerberarī.
sī huic imperabō, probe tectum habēbō,
malum quom impluit ceteris, nē impluat mī.
nam ut seruī uolunt esse erum, ita solet *
bonī sunt: <bonust>. improbī sunt, malus fit.
nam nunc domī nostrae tot pessimī uiuont,
peculī suī prodigī, plagigerulī.
ubī aduersum ut eant uocantur erō: ¤ nōn eō, molestus nē sīs.
sciō quō properās. gestis aliquō. iam hercle īre uīs, mula, forās pastum. ¤ 
bene merēns hoc pretī inde abstulī. abiī forās.
sōlus nunc eō aduorsum erō ex plurimis seruīs.
hoc diē crastinī quom erus resciuerit,
mane castigabit eōs bubulis exuuiis.
postrēmō minoris pendō tergum illōrum, quam meum:
illī erunt bucaedae multō potius, quam ego sim restiō.

IV.II

Pinacium Mane tū atque adsiste īlicō,
Phanisce. etiam respicis.
[PANISCUS] mihi molestus nē siēs.
#PIN# uidē ut fastidit simia.
manesne īlicō, impure parasite. Phan. *
quī parasitus sum. Pin. ego enim dicam: cibō perducī potis es quōuīs.
[PANISCUS] mihi sum, libet esse. quid id curās.
#PIN# Ferocem facis, quia tē erus amat. Phan. Vah,
oculī dolent. Pin. Cur. Phan.quia fumus molestust.
#PIN# tacē sīs, faber, quī cudere solēs plumbeōs nummōs.
[PANISCUS] nōn potes tū cogere mē, ut tibi male dicam.
nōuit erus mē. Pin. Suam quidem pol culcitulam oportet.
[PANISCUS] sī sobrius sīs, male nōn dicās. Pin. Tibī obtemperem, cum tū mihi nequeās.
[PANISCUS] at tū mēcum, pessime, itō aduersus. quaesō hercle abstine
iam sermonem dē istīs rēbus. Pin. Faciam, et pultabō forēs.
heus, ecquis hic est, maximam quī his iniuriam
foribus defendat. ecquis hās aperit foris.
nēmō hinc quidem forās exit.
ut esse addecet nequam hominēs, ita sunt. sed eō magis cautō est opus, nē hūc
exeat quī male mē mulcet.

III.III

Traniō quid tibi uisum est mercimonī. Theopropidēs * totus gaudeō.
#TR# num nimiō emptae tibi uidentur. Th. numquam edepol ego mē sciō
uīdisse usquam abiectās aedēs, nisī modō hāsce. Tr. ecquid placent.
#TH# ecquid placeant mē rogās. immō hercle uērō perplacent.
#TR# cuius modī gynaeceum. quid porticum. Th. īnsanum bonam.
nōn equidem ūllam in publicō esse maiōrem hāc existimō.
Tr.quīn ego ipse et Philolachēs in publicō omnis porticus
sumus commēnsī. Th. quid igitur. Tr. Longe omnium longissima est.
#TH# dī immortalēs, mercimonī lepidī. <sī> hercle nunc ferat
sex talenta magna argentī prō istīs praesentaria,
numquam accipiam. Tr. #S# hercle accipere cupiēs, ego numquam sinam.
#TH# bene rēs nostra conlocata est istōc mercimoniō.
#TR# #M# suasore atque impulsore id factum audācter dīcitō,
quī subegī, faenore argentum ab danista ut sumeret,
quod istī dedimus arrabonī. Th. Seruauistī omnem ratem.
nempe octoginta debentur huic minae. Tr. Haū nummō amplius.
#TH# hodiē accipiat. Tr. Ita enim uērō, nē quā causa subsiet.
uel mihi denumeratō, ego illī porrō denumerauerō.
#TH# at enim nē quid captionī mihi sit, sī dederim tibi.
#TR# egone tē ioculō modō ausim dictō aut factō fallere.
#TH# egone aps tē ausim nōn cauere, nē quid committam tibi.
#TR# quid. tibi umquam quicquam, postquam tuōs sum, uerbōrum dedī.
#TH# ego enim cauī rēctē: eam mihi dēs grātiam atque animō meō.
sat sapiō, sī aps tē modō unō caueō. Tr. Tecum sentiō.
#TH# nunc abī rūs, dīc mē aduēnisse fīliō. Tr. Faciam, ut iubēs.
#TH# curriculō iube in urbem ueniat iam simul tēcum. Tr. Licet.
nunc ego mē illac per posticum ad congerronēs cōnferam.
dicam ut hic rēs sint quietae atque hunc ut hinc amouerim.

IV.II

[PANISCUS] hic quidem neque conuiuarum sonitus, item ut antehāc fuit,
neque tibicinam cantantem neque alium quemquam audiō.
#TH# Quae illaec rēs est. quid illīsce hominēs quaerunt apud aedīs meās.
quid uolunt. quid intrō spectant. Pin. Pergam pultare ōstium.
heus, reclude, heus, Traniō, etiamne aperis. Th. Quae haec est fabula.
#PIN# etiamne aperis. Callidamatī nostrō aduersum uenimus.
#TH# heus uōs, puerī, quid istic agitis. quid istās aedīs frangitis.
[PANISCUS] heus senex, quid tū percontare ad tē quod nihil attinet.
#TH# nihil ad mē attinet. Phan. Nisī forte factuss praefectus nouōs,
quī rēs alienās procurēs, quaerās uideās audiās.
#TH# nōn sunt istae aedīs, ubī statis. Phan. quid ais. an iam uendidit
aedīs Philolachēs. aut quidem iste nōs defrustratur senex.
#TH# uēra dicō. sed quid uōbīs est negōtī hic. Phan. Eloquar.
erus hic noster potat. Th. Erus hic uoster potat. Phan. Ita loquor.
#TH# puere, nimium delicatuss. Phan. Eī aduorsum uenimus.
#TH# cuī hominī. Phan. Erō nostrō. quaesō, quotiēns dicendumst tibi.
#TH# puere, nēmō hic habitat. nam tē esse arbitror puerum probum.
[PANISCUS] nōn hic Philolachēs adulēscēns habitat hīsce in aedibus.
#TH# habitauit, uērum emigrauit iam diū ex hīsce aedibus.
#PIN# senex hic elleborosust certē. Phan. Errās peruorse, pater.
nam nisī hinc hodiē emigrauit aut herī, certō sciō
hic habitare. Th.quīn sex mēnsēs iam hic nēmō habitat. Pin. Somniās.
#TH# egone. Pin. Tū. Th. Tū nē molestuss. sine mē cum puerō loquī.
nēmō habitat. Phan. Habitat profectō, nam herī et nudius tertius,
quartus, quintus, sextus, usque postquam hinc peregre eius pater
abiit, numquam hic trīduom ūnum desitum est potarier.
#TH# quid ais. Phan. Triduom ūnum est haud intermissum hic esse et bibī,
scorta ducī, pergraecarī, fidicinās tibicinas
†ducere. Th.quis istaec faciebat. Phan. Philolachēs. Th.quī Philolachēs.
[PANISCUS] Quoius patrem Theopropidem esse opinor. Th. Eī <mihi>, occidī,
sī haec hic uēra memorat. pergam porrō percontārier.
ain tū istic potare solitum Philolachem istum, quisquis est,
cum erō uostrō. Phan. Hic, inquam. Th. Puere, praeter speciem stultus es.
uide sīs, nē forte ad merendam quopiam deuorteris
atque ibī ampliuscule quam satis fuerit biberis. Phan. quid est.
#TH# ita dicō, nē ad aliās aedīs perperam deueneris.
[PANISCUS] sciō quā mē īre oportet et quō uēnerim nouī locum.
Philolachēs hic habitat, cuius est pater Theopropidēs.
quī, postquam pater ad mercatum hinc abiit, hic tibicinam
liberauit. Th. Philolachesne ergō. Phan. Ita, Philematium quidem.
#TH# Quantī. Phan. Triginta. Th. Talentis. Phan. Μὰ τὸν Ἀπόλλω, sed minis.
#TH# liberauit. Phan. Liberauit ualidē, trīgintā minis.
#TH# ain minis trīgintā amīcam destinatam Philolachī.
[PANISCUS] aiō. Th. Atque eam manū emisisse. Phan. Aiō. Th. Et, postquam eius hinc pater
sit profectus peregre, perpotasse assiduō, ac simul
tuō cum dominō. Phan. Aiō. Th. quid. is aedīs emit hās hinc proxumās.
[PANISCUS] nōn aiō. Th. Quadraginta etiam dedit huic quae essent pignorī.
[PANISCUS] neque istud aiō. Th. Eī, perdis. Phan. Immō suom patrem illic perdidit.
#TH# uēra cantās. Phan. Vana uellem. patris amicuss uidelicet.
#TH# eū edepol patrem eius miserum praedicās. Phan. Nihil hoc quidem est,
trīgintā minae, prae quam aliōs dapsilis sumptus facit.
#TH# perdidit patrem. Phan. Vnus istic seruōs est sacerrimus,
Traniō: is uel Herculī conterere quaestum possiet.
edepol nē mē eius patris misere miseret, quī cum istaec sciet
facta ita, amburet eī miserō corculum carbunculus.
#TH# sī quidem istaec uēra sunt. Phan. quid meream, quam ob rem mentiar.
#PIN# heus uōs, ecquis hāsce aperit. Phan. quid istās pultas, ubī nēmō intus est.
aliō crēdō comissatum abiisse. abeamus nunciam
atque porrō quaeritemus <illos>. sequere hāc mē. <Pin. Sequor>.
#TH# puere, iamne abīs. Phan. Libertās paenulast tergō tuō:
mihi, nisī ut erum metuam et curem, nihil est quī tergum tegam.


#TH# periī hercle, quid opust uerbīs. ut uerba audiō,
nōn equidem in Aegyptum hinc modō uectus fuī,
sed etiam in terrās solās orasque ultumas
sum circumuectus, ita ubī nunc sim nesciō.
uērum iam scībō, nam eccum unde aedīs fīlius
meus emit. quid agis tū. Simō A forō incēdō domum.
#TH# numquid processit ad forum hodiē nouī.
#SI# etiam. Th. quid tandem. Sī. Vidī efferrī mortuom. Th. Hem.
#SI# [Nouom ūnum: uīdī mortuom efferrī forās.]
modō eum uixisse aiebant. Th. uae capitī tuō.
#SI# quid tū otiosus rēs nouās requiritās.
Th.quia hodiē aduenī peregre. Sī. Promisī foras,
ad cēnam nē mē tē uocāre cēnseās.
#TH# haud postulō edepol. Sī. uērum crās, nisī <quis> prius
uocauerit mē, uel apud tē cenauerō.
#TH# nē istuc quidem edepol postulō. nisī quid magis
es occupatus, operam mihi da. Sī. Maxime.
#TH# minās quadraginta accepistī, quod sciam,
ā Philolachete. Sī. numquam nummum, quod sciam.
#TH# quid, ā Tranione seruō. Sī. Multō <hercle> id minus.
#TH# Quās arrabonī tibi dedit. Sī. quid somniās.
#TH# egone. at quidem tū, quī istōc tē sperās modō
potesse dissimulandō īnfectum hoc reddere.
#SI# quid autem. Th. Quod mē apsente hic tēcum fīlius
negōtī gessit. Sī. Mecum ut ille hic gesserit,
dum tū hinc abēs, negōtī. quidnam aut quō diē.
#TH# minās tibi octoginta argentī debeō.
#SI# nōn mihi quidem hercle. uērum, sī debēs, cedo.
fidēs seruanda est, nē īre īnfitiās postulēs.
#TH# profectō nōn negabō debere, et dabō.
tū caue quadraginta accepisse hinc tē negēs.
#SI# Quaesō edepol hūc mē aspecta, et respondē mihi.
<quadraginta istās cur mih>ī argentī minās
fil<iūs, ut ais, debebat. Th.> ego dicam tibi.
ta<lentis duōbus, Traniō ut dīxit> mihi,
dē tē aedīs <emit. Sī. De mē> ille aedīs emerit.
* * *
#SI# tē uelle uxōrem aiebat tuō natō dare,
ideō aedificare hic uelle aiebat in tuīs.
#TH# hic aedificare uoluī. Sī. sīc dīxit mihi.
#TH# eī mihi, disperiī. uocis nōn habeō satis.
uicine, periī, interiī. Sī. Numquid Traniō
turbauit. Th. Immō exturbauit omnia.
deludificatust mē hodiē indignis modīs.
#SI# quid tū ais. Th. haec rēs sīc est ut narrō tibi:
deludificatust mē hodiē in perpetuom modum.
nunc tē obsecrō, ut mē bene iuuēs operamque dēs.
#SI# quid uīs. Th. I mēcum <hinc>, obsecrō, <ad tē> una simul.
#SI# Fiat. Th. Seruorumque operam et lora mihi cedo.
#SI# sume. Th. Eademque opera haec tibi narrauerō,
quis mēd exemplis hodiē ludificatus est.

[TRANIO] quī homō timidus erit in rēbus dubiis, naucī nōn erit.
atque equidem quid id esse dicam uerbum naucī, nesciō.
nam erus mē postquam rūs misit, fīlium ut suom arcesserem,
abiī illac per angiportum ad hortum nostrum clanculum,
ōstium quod in angiportū est hortī, patefecī forēs,
eaque eduxī omnem legiōnem, et maris et feminās.
postquam ex opsidione in tutum eduxī maniplarēs meōs,
capiō cōnsilium, ut senatum congerronum conuocem.
quoniam conuocauī, atque illī mē ex senatū segregant.
ubī ego mē uideō uenire in meō forō, quantum potest
faciō idem quod plurimī aliī, quibus rēs timida aut turbidast:
pergunt turbare usque, ut nē quid possit conquiescere.
nam sciō equidem nullō pactō iam esse posse haec clam senem.
nōn amīcus alius quisquamst *
aut *
prō *
ille quī * erō simul. *
praeoccupabō atque anteueniam et foedus feriam. mē moror.
sed quid hoc est, quod foris concrepuit proxima uicinia.
erus meus hic quidem est. gustare ego eius sermonem uolō.
Theopropidēs Ilicō intrā limen istī astate, ut, cum extemplō uocem,
continuō exiliatis. manicās celeriter conectite.
ego illum ante aedīs praestolabor ludificatorem meum,
cuius ego hodiē ludificabor corium, sī uīuō, probe.
#TR# Rēs palam est. nunc tē uidere meliust quid agas, Traniō.
#TH# docte atque astū mihi captandumst cum illō, ubī hūc aduēnerit.
nōn ego illī extemplō hamum ostendam, sēnsim mittam lineam.
dissimulabō mē hōrum quicquam scīre. Tr. O mortalem malum,
alter hoc atēnīs nēmō doctior dīcī potest.
uerba illī nōn magis dare hodiē quisquam quam lapidī potest.
adgrediar hominem, appellabō. Th. Nunc ego ille hūc ueniat uelim.
#TR# siquidem pol mē quaeris, adsum praesēns praesentī tibi.
#TH# euge, Traniō, quid agitur. Tr. Veniunt rūre rusticī.
Philolachēs iam hic aderit. Th. Edepol mī opportune aduēnerit.
nostrum ego hunc uicinum opinor esse hominem audācem et malum.
#TR# quīdum. Th.quia negat nōuisse uōs. Tr. Negat. Th. Nec uōs sibi
nummum umquam argentī dedisse. Tr. Abī, ludis mē, crēdō haud negat.
#TH# quid iam. Tr. Sciō, iocaris nunc tū. nam ille quidem <edepol> haud negat.
#TH# immō edepol negat profectō, neque sē hāsce aedīs Philolachi
uendidisse. Tr. Ehō, an negauit sibī datum argentum, obsecrō.
Th.quīn iūs iurandum pollicitust dare sē, sī uellem, mihi,
neque sē hāsce aedīs uendidisse neque sibī argentum datum [est].
* * *
#TH# dīxī ego istuc idem illī. Tr. quid ait. Th. Seruōs pollicitust dare
suōs mihi omnēs quaestionī. Tr. Nugās. numquam edepol dabit.
#TH# dat profectō. Tr.quīn ī cum illō in iūs. sine inueniam. Th. Mane.
experiar, ut opinor. certum est. Tr. <Immo> mihi hominem cedo.
uel hominem iube aedīs † mancipiō poscere. Th. Immō hoc prīmum uolō,
quaestionī accipere seruōs. Tr. Faciundum edepol cēnseō.
#TH# quid sī igitur ego accersam hominēs. Tr. Factum iam esse oportuit.
ego interim hanc aram occupabō. Th. quid ita. Tr. Nūllam rem sapis.
nē enim illī hūc cōnfugere possint, quaestionī quōs dabit.
hic ego tibi praesidebō, nē interbitat quaestiō.
#TH# surge. Tr. Minime. Th. nē occupassis, obsecrō, aram. Tr. Cur. Th. Sciēs.
quia enim id maxime uolō, ut illī istōc cōnfugiant. sine:
tantō apud iudicem hunc argentī condemnabō facilius.
#TR# Quod agās id agās. quid tū porrō serere uīs negotium.
nescīs quam metuculosa rēs sit īre ad iudicem.
#TH# surgedum hūc igitur. cōnsulere quiddam est quod tēcum uolō.
#TR# sīc tamen hinc cōnsilium dederō. nimiō plūs sapiō sedēns.
tum cōnsilia firmiora sunt dē diuinis locis.
#TH# surge, nē nugare. aspicedum contrā mē. Tr. Aspexī. Th. Vidēs.
#TR# Videō. hūc sī quis intercedat tertius, pereat fame.
#TH# quīdum. Tr.quia nil <illī> quaestī sit. malī hercle ambō sumus.
#TH# periī. Tr. quid tibi est. Th. Dedistī uerba. Tr.quī tandem. Th. Probe
mēd emunxtī. Tr. uidē sīs, satine rēctē: num muccī fluont.
#TH# immō etiam cerebrum quoque omne ē capite emunxtī meō.
nam omnia male facta uestra repperī radicitus,
nōn radicitus quidem hercle, uērum etiam exradicitus.
#TR# numquam edepol hodiē <hinc, sī uīuō,> inuitus desistam tibi.
#TH# iam iubebō ignem et sarmenta, carnifex, circumdarī.
#TR# nē faxis, nam elixus esse quam assus soleō suauior.
#TH# exempla edepol faciam ego in tē. Tr.quia placeō, exemplum expetis.
#TH# loquere: quoius modī relīquī, quom hinc abibam, fīlium.
#TR# cum pedibus, manibus, cum digitis, auribus, oculīs, labris.
#TH# aliud tē rogō. Tr. Aliud ergō nunc tibi respondēō.
sed eccum tuī gnatī sodalem uideō hūc incedere
Callidamatem: illō praesente mēcum agitō, sī quid uolēs.

V.II
Callidamatēs V.I somnō sepeliuī omnem atque edormiuī crapulam,
Philolachēs uenisse <dīxit> mihi suom peregre hūc patrem
quoque modō hominem ad<uenientem> seruōs ludificatus sit,
ait sē metuere in cōnspe<ctum suī patris pr>ocedere.
nunc ego dē sodalitate sōlus sum orator datus,
quī ā patre eius conciliarem pācem. atque eccum optime.
iubeō tē saluēre et saluōs cum aduenis, Theopropidēs,
peregre, gaudeō. hic apud nōs hodiē cenēs, sīc face.
#TH# callidamatēs, deī tē ament. dē cena faciō grātiam.
Call.quīn uenīs. Tr. Promitte: ego ibō prō tē, sī tibi nōn libet.
#TH# Verberō, etiam inridēs. Tr.quian mē prō tē īre ad cēnam autumō.
#TH# nōn enim ibis. ego ferare faxō, ut meruistī, in crucem.
#CALL# age mitte ista ac tē ad mē ad cēnam dīc uentūrum. Tr. quid tacēs.
#CALL# sed tū, istuc quid cōnfugistī in aram. Tr. īnscitissimus
adueniēns perterruit mē. loquere nunc quid fecerim:
nunc utrisque disceptator eccum adest, age disputa.
#TH# Filium corrupisse aiō tē meum. Tr. auscultā modō.
fateor potauisse, amīcam liberasse absente tē,
faenore argentum sumpsisse. id esse absumptum praedicō.
numquid aliud fēcit nisī quod [faciunt] summis gnatī generibus.
#TH# hercle mihi tēcum cauendum est, nimis quī es orator catus.
#CALL# sine mē dum istuc iudicare. surge, ego istī adsederō.
#TH# maxime, accipitō hanc <tūte> ad tē litem. Tr. Enim istic captiō est.
fac ego nē metuam * ut tū meam timeās uicem.
#TH# iam minoris <omnia alia fa>ciō, prae quam quibus modīs
mē ludificatust. Tr. Bene hercle factum, et factum gaudeō:
sapere istāc aetāte oportet, quī sunt capite candidō.
#TH# quid ego nunc faciam. Tr. #S# amīcus Diphilō aut Philemonī es,
dīcitō eis, quō pactō tuōs tē seruōs ludificauerit:
optumās frustrationēs dederis in comoediis.
#CALL# tacē parumper, sine uicissim mē loquī, auscultā. Th. Licet.
#CALL# Omnium prīmum sodalem mē esse scīs gnatō tuō.
is adiit mē, nam eum prodire pudet in cōnspectum tuom
proptereā quia fēcit quae tē scīre scit. nunc tē obsecrō,
stultitiae adulescentiaeque eius ignoscās. tuost.
scīs solēre illanc aetātem talī ludō ludere.
quidquid fēcit, una nōbīscum fēcit: nōs deliquimus.
faenus, sortem sumptumque omnem, quī amica <empta> est, omnia
nōs dabimus, nōs cōnferemus, nostrō sumptu, nōn tuō.
#TH# nōn potuit uenire orator magis ad mē impetrabilis
quam tū. neque <iam> illī sum īrātus neque quicquam suscēnseō.
immō mē praesente amatō bibitō, facitō quod lubet:
sī hoc pudet, fēcisse sumptum, supplicī habeō satis.
#CALL# dispudet. Tr. <Post> istam ueniam quid mē fīet nunciam.
#TH# Verberibus caedere multum pendēns. Tr. Tamen etsī pudet.
#TH# interimam hercle ego <tē>, sī uīuō. Call. Fac istam cunctam grātiam:
Tranionī amitte quaesō hanc noxiam causa mea.
#TH# aliud quiduīs impetrarī perferam ā mē facilius,
quam ut nōn ego istum prō suis factīs pessumis pessum premam.
#CALL# mitte quaesō. Th. Istumne <ut mittam>. uiden ut astat furcifer.
#CALL# traniō, quiesce, sī sapis. Th. Tū quiesce hanc rem modō
petere: ego illum, ut sit quietus, uerberibus subegerō.
#TR# nihil opust profectō. Call. age iam, sine tē <hoc> exorarier.
#TH# nōlō orēs. Call. Quaesō hercle. Th. Nolō, inquam, orēs. Call. Nequiquam neuis.
hanc modō noxiam ūnam, quaesō, <missam> fac causa mea.
#TR# quid grauaris. quasī nōn crās iam commeream aliam noxiam:
ibī utrumque, et hoc et illud, poteris ulciscī probe.
#CALL# sine tē exorem. Th. Age abī, abī impune. em huic habētō grātiam.
spectātōrēs, fabula haec est acta, uōs plausum date.

[PERSA]

[TOXILUS] quī amāns egēns ingressus est princeps in Amoris uias,
superauit aerumnis suis aerumnās Herculī.
nam cum leone, cum excetra, cum ceruō, cum aprō Aetolicō,
cum auibus Stymphalicis, cum Antaeō deluctarī mauelim,
quam cum Amore: ita fiō miser quaerendō argentō mutuō,
nec quicquam nisī ¤ nōn est ¤ sciunt mihi respondēre quōs rogō.
[SAGARISTIO] quī erō suō seruīre uolt bene seruōs seruitūtem,
nē illum edepol multa in pectore suō conlocare oportet,
quae erō placēre cēnseat praesentī atque apsentī suō.
ego neque lubenter seruiō neque satis sum erō ex sententia,
sed quasī lippō oculō mē erus meus manum apstinere hau quit tamen,
quīn mī imperet, quīn mē suis negotiis praefulciat.
[TOXILUS] quis illic est quī contrā mē astat. Sag.quis hic est quī sīc contrā mē astat.
[TOXILUS] similis est Sagaristionis. [SAGARISTIO] Toxilus hic quidem meus amicust.
[TOXILUS] Ís est profectō. [SAGARISTIO] Eum esse opinor. [TOXILUS] Congrediar. [SAGARISTIO] Contra adgredibor.
[TOXILUS] O Sagaristiō, dī ament tē. [SAGARISTIO] O Toxile, dabunt dī quae exoptēs.
ut ualēs. [TOXILUS] Út queō. [SAGARISTIO] quid agitur. [TOXILUS] V.VItur.
[SAGARISTIO] Satin ergō ex sententia. [TOXILUS] #S# ēueniunt quae exoptō, satis.
[SAGARISTIO] Nimis stulte amicis utere. [TOXILUS] quid iam. [SAGARISTIO] Imperare oportet.
[TOXILUS] mihi quidem tū iam erās mortuōs, quia nōn tē uisitabam.
#S# negotium edepol T. Ferreum fortasse. #S# plusculum annum
fuī praeferratus apud molās tribunus uapularis.
[TOXILUS] Vetus iam istaec militiast tua. [SAGARISTIO] Satin tū usque ualuistī. [TOXILUS] Haū probe.
[SAGARISTIO] Ergō edepol pallēs. [TOXILUS] Saucius factus sum in Veneris proeliō:
sagitta Cupidō cor meum trānsfixit. [SAGARISTIO] iam seruī hic amant.
[TOXILUS] quid ego faciam. disne aduorser. quasī Titanī cum eis belligerem
quibus sat esse nōn queam.
[SAGARISTIO] uidē modō, ulmeae catapultae tuom nē trānsfigant latus.
[TOXILUS] basilice agitō eleutheria.
[SAGARISTIO] quid iam. [TOXILUS]quia erus peregrī est. [SAGARISTIO] Ain tū,
peregrī est. [TOXILUS] #S# tū tibi bene esse
pote patī, ueni: uiuēs mēcum,
basilicō accipiere uictū.
[SAGARISTIO] Vah, iam scapulae prūriunt, quia tē istaec audīuī loquī.
[TOXILUS] sed hoc mē ūnum excruciat. [SAGARISTIO] quidnam id est.
[TOXILUS] haec diēs summa hodiē est, mea amica sitne libera,
an sempiternam seruitūtem seruiat. [SAGARISTIO] quid nunc uīs ergō.
[TOXILUS] <Facere ami>cum tibi mē potis es sempiternum. [SAGARISTIO] quem ad modum.
[TOXILUS] Út mihi dēs nummōs sescentōs, quōs prō capite illius pendam,
quōs continuō tibi reponam in hoc triduō, aut quadriduō.
age fī benignus, subuenī.
[SAGARISTIO] quā cōnfidentia rogāre tū ā mēd argentum tantum audēs,
impudēns. quīn sī egomet totus ueneam, uix recipī potis est
quod tū mē rogās. nam tū aquam ā pumice nunc postulas,
quī ipsus sitiat. [TOXILUS] sīcine hoc tē mihi facere. [SAGARISTIO] quid faciam. [TOXILUS] Rogās.
alicunde exora mutuom. [SAGARISTIO] Tū fac idem quod rogās mē.
[TOXILUS] Quaesiuī, nusquam repperī. [SAGARISTIO] Quaeram equidem, sī quis credat.
[TOXILUS] nempe habeō in mundō. [SAGARISTIO] #S# id domī esset mihi, iam pollicerer:
hoc meumst ut faciam sedulō. [TOXILUS] quidquid erit, recipe tē ad mē.
quaere tamen, ego item sedulō. [SAGARISTIO] #S# quid erit, <tē fac>iam ut sciās.
[TOXILUS] * obsecrō tē resecro<que>, operam da hanc mihi
fidelem. [SAGARISTIO] Ah, odiō mē enicās.
[TOXILUS] amoris uitiō, nōn meō, nunc tibi morologus fiō.
[SAGARISTIO] at pol ego aps tē concesserō. [TOXILUS] Iamne abīs. bene ambulatō.
sed recipe quam prīmum potes, caue fuās mī in quaestione.
usque erō domī, dum excoxerō lenonī malam <rem magnam>.

I.II

Saturiō Veterem atque antiquom quaestum maio<rum meum>
seruō atque obtineō et magna cum cūrā colō.
nam numquam quisquam meōrum maiorum fuit,
quīn parasitandō pauerint uentrēs suōs.
pater, auōs, proauōs, abauōs, atauōs, tritauos
quasī murēs semper edere alienum cibum,
neque edacitate eōs quisquam poterat uincere.
atque eis cognomentum erat duris Capitonibus.
unde ego hunc quaestum optineō et maiorum locum.
neque quadrupularī mē uolō, neque enim decet
sine meō periclō īre aliena ereptum bona,
neque illī quī faciunt mihi placent. planen loquor.
nam publicae reī causa quicumque id facit
magis quam suī quaestī, animus inducī potest,
eum esse ciuem et fidelem et bonum.
sed * *
sī legirupam quī damnet, det in pūblicum
dimidium. atque etiam in ea lege adscribier:
ubī quadrupulator quempiam iniexit manum,
tantidem ille illī rursus iniciat manum,
ut aequa partī prodeant ad trīs uirōs.
sī id fīat, nē istī faxim nusquam appareant,
quī hic albō rete aliena oppugnant bona.
sed sumne ego stultus, quī rem curō pūblicam,
ubī sint magistratus, quōs curare oporteat.
nunc hūc intrō ibō, uisam hesternās reliquias,
quierintne rēctē necne, num afuerit febris,
opertaen fuerint, nē quis obreptauerit.
sed aperiuntur aedēs, remorandust gradus.

I.III

Toxilus Omnem rem inuenī, ut sua sibī pecunia
hodiē illam faciat lenō libertam suam.
sed eccum parasītum, quoius mī auxiliō est opus.
simulabō quasī nōn uideam: ita alliciam uirum.
curate istic uōs atque adproperate ocius,
nē mihi morae sit quicquam, ubī ego intrō aduenerō.
commisce mulsum, struthea † coluthequam appara,
bene ut in scutris concaleat, et calamum inice.
iam pol ille hic aderit, crēdō, congerrō meus.
#SAT# #M# dīcit, euge. [TOXILUS] Lautum crēdō ē balineis
iam hic adfuturum. Sat. ut ōrdine omnem rem tenet.
[TOXILUS] collyrae facite ut madeant et colyphia,
nē mihi incocta detis. Sat. Rem loquitur meram.
nihilī sunt crudae, nisī quās madidās gluttiās.
tum nisī cremore crassost iūs collyricum,
nihilist, macrum illud epicrocum pellucidum:
quasī †iuream esse iūs decet collyricum.
nōlō in uesicam quod eat, in uentrem uolō.
[TOXILUS] prope mē hic nesciō quis loquitur. Sat. O mī Iuppiter
terrestris, tē coepulonus compellat tuōs.
[TOXILUS] O Saturiō, opportune aduenistī mihi.
#SAT# mendācium edepol dīcis, atque haud tē decet:
nam essuriō ueniō, nōn adueniō saturiō.
[TOXILUS] at edēs, nam iam intus uentris fumant focula.
calefierī iussī reliquiās. Sat. Pernam quidem
iūs est adponī frigidam postrīdiē.
[TOXILUS] ita fierī iussī. Sat. ecquid hallecis. [TOXILUS] Vah, rogās.
#SAT# sapis multum ad genium. [TOXILUS] Sed <tū>, ecquid meministī, here
quā dē rē ego tēcum mentionem feceram.
#SAT# memini: ut murena et conger nē calefierent.
nam nimiō melius oppectuntur frigida.
sed quid cessamus proelium committere.
dum mane est, omnis esse mortālis decet.
[TOXILUS] nimis paene manest. Sat. Mane quod tū occeperis
negotium agere, id totum procedit diem.
[TOXILUS] Quaesō animum aduorte hoc. iam herī narrauī tibi
tecumque orauī, ut nummōs sescentōs mihi
darēs utendōs mutuōs. Sat. Meminī et sciō,
et tē mē orare et mihi nōn esse quod darem.
nihilī parasitus est, cuī argentum domī est:
lubidō extemplō coeperest conuiuium,
tuburcinarī dē suō, sī quid domī est.
cynicum esse egentem oportet parasītum probe:
ampūllam, strigilem, scaphium, soccōs, pallium,
marsuppium habeat, inibī paullum praesidī,
quī familiarem suam uītam oblectet modō.
[TOXILUS] iam nōlō argentum: fīliam utendam tuam
mihi da. Sat. numquam edepol cuiquam etiam utendam dedī.
[TOXILUS] nōn ad istuc quod tū īnsimulās. Sat. quid eam uīs. [TOXILUS] Sciēs.
quia fōrma lepida et liberalī est. Sat. Rēs itast.
[TOXILUS] hic lenō neque tē nōuit neque gnatam tuam.
#SAT# #M# ut quisquam norit, nisī ille quī praebet cibum.
[TOXILUS] ita est. hoc tū mihi reperire argentum potes.
#SAT# cupiō hercle. [TOXILUS] Tum tū mē sine illam uendere.
#SAT# tūn illam uendās. [TOXILUS] Immō alium adlegauerō
quī uendat, quī esse sē peregrinum praedicet.
sicut istic lenō nōn sex mēnsēs Megaribus
hūc est cum commigrauit. Sat. Pereunt reliquiae.
posterius istuc tamen potest. [TOXILUS] scīn quam potest.
numquam hercle hodiē hic prius edēs, nē frūstrā sīs,
quam tē hoc facturum quod rogō adfirmās mihi.
atque nisī gnatam tēcum hūc iam quantum potest
adducis, exigam hercle ego tē ex hāc decuria.
quid nunc. quid est. quīn dīcis quid factūrus sīs.
#SAT# Quaesō hercle mē quoque etiam uende, sī lubet,
dum saturum uendās. [TOXILUS] Hoc, sī facturuss, face.
#SAT# Faciam equidem quae uīs. [TOXILUS] Bene facis. propera, abī domum.
praemōnstra docte, praecipe astū filiae,
quid fabuletur: ubī sē natam praedicet,
quī sibī parentēs fuerint, unde surpta sit.
sed longē ab atēnīs esse sē gnatam autumet.
et ut adfleat, cum ea memoret. Sat. Etiam tū tacēs.
ter tantō peior ipsa est quam illam tū esse uīs.
[TOXILUS] lepide hercle dīcis. sed scīn quid faciās. cape
tunicam atque zonam, et chlamydem adfertō et causeam,
quam ille habeat quī hanc lenonī huic uendat. Sat. Eu, probe.
[TOXILUS] Quasī sit peregrinus. Sat. Laudō. [TOXILUS] Et tū gnatam tuam
ornatam adduce lepide in peregrinum modum.
#SAT# Πόθεν ornamenta. [TOXILUS] Abs choragō sumitō.
dare debet: praebenda aedilēs locauerunt.
#SAT# iam faxō hic aderunt. sed ego nihil hōrunc sciō.
[TOXILUS] nihil hercle uērō. nam ubī ego argentum acceperō,
continuō tū illam ā lēnōne adseritō manū.
#SAT# sibī habeat, sī nōn extemplō ab eō abduxerō.
[TOXILUS] abī et istuc cūrā. interibī ego puerum uolō
mittere ad amīcam meam, ut habeat animum bonum,
mē esse effecturum <hoc> hodiē. nimis longum loquor.

II.I

Sophoclidisca Satis fuit indoctae, immemorī, īnsipientī dīcere totiēns.
nimis tandem mē quidem prō barda et prō rustica reor habitam esse aps tē.
quamquam ego uinum bibō, at mandata nōn cōnsueuī simul bibere una.
mē quidem iam satis tibi spectatam cēnsēbam esse et meōs mōrēs.
nam equidem tē iam sector quintum hunc annum, quom intereā, crēdō,
ouis sī in ludum iret, potuisset iam fierī ut probe litterās sciret,
quom interim tū meum ingenium fāns atque īnfāns nondum etiam edidicistī.
potin ut taceās. potin nē moneās.
meminī et sciō et calleō et commeminī.
amās pol misera: id tuōs scatit animus.
ego istuc placidum tibi ut sit faciam.
Lemniselenis Miser est quī amat. Soph. Certō is quidem nihilist,
quī nil amat: quid eī hominī opus uita est.
īre decet mē, ut erae opsequēns fiam, libera ea opera ocius ut sit.
conueniam hunc Toxilum: eius auris, quae mandata sunt, onerabō.

II.II

Toxilus Satin haec tibi sunt plana et certa. satin haec meministī et tenēs.
Paegnium Melius quam tū quī docuistī. [TOXILUS] Ain uērō, uerbereum caput.
P. Aiō enim uērō. T. quid ergō dīxī. P. ego rēctē apud illam dixerō.
[TOXILUS] nōn edepol scīs. Paeg. Da hercle pignus, nī omnia meminī et sciō,
et quidem sī scīs tūte, quot hodiē habeās digitōs in manū.
[TOXILUS] egon dem pignus tēcum. Paeg. audācter, sī lubidō est perdere.
T. Bona pax sit potius. P. Tum tū igitur sine mē īre. T. Et iubeō et sinō.
sed ita uolō tē īre, ut domī sīs, cum ego tē esse illī cēnseam.
#PAEG# Faciam. [TOXILUS] quō ergō is nunc. Paeg. Domum: utī domī sim, quom illī cēnseās.
[TOXILUS] scelus tū puerī es, atque ob istanc rem ego aliquī tē peculiabō.
#PAEG# sciō fide hercle erilī ut soleat impudicitia opprobrari
nec subigī queantur umquam, ut prō ea fide habeant iudicem.
T. Abī modō. P. ego laudabis faxō. T. Sed hās tabellas, Paegnium,
ipsī Lemniselenī fac dēs et quae iussī nuntiatō.
#SOPH# cessō īre ego quō missa sum.
P. Eō ego. T. I sānē. ego domum ibō. face rem hanc cum cūrā gerās.
uola curriculō. Paeg. Istuc marinus passer per circum solet.
illic hinc abiit intrō hūc. sed quis haec est quae mēd aduorsum incēdit.
#S# paegnium hic quidem est. P. Sophoclidisca haec peculiarest eius
quō ego sum missus. #S# nūllus esse hodiē hoc puerō peior perhibetur.
#PAEG# compellabō. Soph. Commorandust. Paeg. Apud hanc obiecī *
#SOPH# paegnium, deliciae puerī, saluē. quid agis. ut ualēs.
#PAEG# sophoclidisca, dī mē amabunt. Soph. quid mē. Paeg. Vtrum hercle <dī uolent>.
sed sī ut digna es faciant, odiō hercle habeant et faciant male.
#SOPH# mitte male loquī. Paeg. Quom ut digna es dicō, bene, nōn male loquor.
#SOPH# quid agis. Paeg. Feminam scelestam tē astāns contrā contuor.
#SOPH# certē equidem puerum peiorem quam tē nouī nēminem.
#PAEG# quid male faciō aut quoi male dicō. Soph. Quoī pol cumque occasiō est.
#PAEG# nēmō homō umquam ita arbitratust. Soph. at pol multī esse ita sciunt.
#PAEG# heia. Soph. Beia. Paeg. Tuō ex ingeniō mōrēs alienōs probās.
#SOPH# Fateor ego profectō mē esse ut decet lenonis familiae.
#PAEG# satis iam dictum habeō. Soph. Sed quid tū. cōnfitere ut tē autumō.
#PAEG# Fatear, sī ita sim. Soph. iam abī, uicistī. Paeg. Abī nunciam ergō. Soph. Hoc mī expedī,
quō agis. Paeg. quō tū. Soph. dīc tū. <Paeg. dīc tū. Soph.> Prior rogauī. Paeg. at post sciēs.
#SOPH# eō ego hinc haud longē. Paeg. Et quidem ego haud longē <hinc eō>. Soph. quō ergō <is>, scelus.
#PAEG# nisī scierō prius ex tē, tū ex mē numquam hoc quod rogitās sciēs.
#SOPH# numquam ecastor hodiē scibis prius quam ex tē audiuerō.
#PAEG# itane est. Soph. Itane est. Paeg. Mala es. Soph. Scelestuss. Paeg. Decet mē. Soph. #M# quidem addecet.
#PAEG# quid ais. certumnest celare, quō iter facias, pessuma.
#SOPH# Offirmastin occultare quō tē immittas, pessume.
#PAEG# par parī respondēs dictō. abī iam, quandō ita certa rēs.
nihilī faciō scīre. ualeās. Soph. Asta. Paeg. at properō. Soph. Et pol ego item.
#PAEG# ecquid habēs. Soph. ecquid tū. Paeg. Nil equidem. Soph. cedo manum ergō. Paeg. Estne haec manus.
Sō. V.I illa altera est furtifica laeua. Pa. Domī eccam. hūc nūllam attulī.
#SOPH# habēs nesciō quid. Paeg. nē mē attrecta, subigitatrix. Soph. Sin tē amō.
#PAEG# male operam locās. Soph.quī. Paeg.quia enim nihil amas, quom ingratum amās.
#SOPH# temperī hanc uigilare oportet formulam atque aetatulam,
nē, ubī uersicapillus fias, foede semper seruiās.
tū quidem haud etiam es octoginta pondō. Paeg. at cōnfidentia
illa militia militatur multō magis quam pondere.
atque ego hanc [nunc] operam perdō. Soph. quid iam. Paeg.quia peritae praedicō.
sed ego cessō. Soph. Mane. Paeg. Molesta es. Soph. Ergō <ero> quoque, nisī sciō,
quō agās tē. Paeg. Ad uōs. Soph. Et pol ego ad uōs. Paeg. quid eō. Soph. quid id ad tē attinet.
Pa. Enim nōn ibis nunc, uicissim nisī sciō. Sō. Odiosuss. Pa. Lubet.
numquam hercle istuc exterebrabis, tū ut sīs peior quam ego siem.
#SOPH# malitia certare tēcum miseria est. Paeg. Mers tū mala es.
Sō. quid est quod metuās. Pa. Idem istuc quod tū. Sō. dīc ergō *
[nē hoc cuiquam hominī edicerem, omnēs mutī ut loquerentur prius.]
Pa. Edictum est magnō opere mihi, nē quoiquam hoc hominī crederem,
omnēs mutī ut eloquerentur prius hoc quam ego. Sō. at tū hoc face:
fide data credamus. Paeg. Noui: omnēs sunt lenae leuifidae,
neque tippulae leuius pondust, quam fidēs lenonia.
Sō. dīc amābō. Pa. dīc amābō. Sō. Nolō amēs. Pa. Facile impetrās.
#SOPH# tēcum habētō. Paeg. Et tū hoc tacetō. Soph. Tacitum erit. Paeg. Celabitur.
#SOPH# toxilō hās ferō tabellās tuō erō. Paeg. Abī, eccillum domī.
at ego hanc ad Lemniselenem tuam eram opsignatam abietem.
#SOPH# quid istic scrīptum. Paeg. Iuxta tēcum, sī tū nescīs, nesciō.
nisī fortasse blanda uerba. Soph. abeō. Paeg. Et ego abierō. Soph. Ambula.

II.III
Sagaristiō Iouī opulentō, inclutō,
Ope gnatō, supremō, ualidō, uiripotentī,
opēs, spēs bonas, copiās commodanti
* lubēns uitulorque meritō,
quia meō amīcō amiciter hanc commodītatis cōpiam
danunt, argentī mutuī ut eī egentī opem adferam.
quod ego nōn magis somniabam neque opinabar neque cēnsēbam,
eam fore mihi occasionem, ea nunc quasī decidit dē caelō.
nam erus meus mē Eretriam misit, domitōs bouēs ut sibī mercarer,
dedit argentum, nam ibī mercatum dīxit esse diē septumi:
stultus, quī hoc mihi daret argentum, cuius ingenium nouerat.
nam hoc argentum alibī abutar: bouēs, quōs emerem, nōn erant.
nunc et amīcō prosperabō et geniō meō multa bona faciam,
diū quō bene erit, diē unō absoluam: tux tax tergō erit meō. nōn curō.
nunc amīcō hominī bouēs domitōs mea ex crumina largiar.
nam id dēmum lepidumst, triparcōs hominēs, uetulōs, auidōs, aridos
bene admordere, quī salinum seruō obsignant cum sale.
uirtūs, ubī occasiō admonet, dispicere. quid faciet mihi.
uerberibus caedī iusserit, compedēs impingī. uapulet,
nē sibī mē credat supplicem fore: uae illī, nil iam mihi noui
offerre potest, quīn sim peritus. sed * Toxili
puerum Paegnium eccum.

II.IV
Paegnium Pēnsum meum, quod datumst, cōnfecī. nunc domum properō. [SAGARISTIO] Mane, etsī properās.
Paegnium, auscultā. Pa. Emere oportet, quem tibi oboedire uelis. #S# asta.
#PAEG# exhibeās molestiam, ut opinor, sī quid debeam,
quī nunc sīc tamen es molestus. [SAGARISTIO] Scelerate, etiam respicis.
#PAEG# sciō ego quid sim aetātis, eō istuc maledictum impune auferēs.
[SAGARISTIO] V.I Toxilus est tuus erus. Paeg. V.I illī libet, neque tē cōnsulit. [SAGARISTIO] Etiam
dīcis ubī sit, uenefice.
#PAEG# nesciō, inquam, ulmitriba tū.
[SAGARISTIO] Male dīcis maiorī. Paeg. Prior promeritus perpetiare.
seruam operam, linguam liberam erus iussit mēd habēre.
[SAGARISTIO] Dicisne mī, ubī sit Toxilus. Paeg. Dicō ut perpetuō pereās.
[SAGARISTIO] Caedere hodiē tū restibus. Paeg. Tua quidem, cucule, causa!
nōn hercle, sī ōs perciderim tibi, metuam, morticine.
[SAGARISTIO] Videō ego tē: iam incubitatus es. Paeg. Ita sum. quid id ad tē [attinet].
at nōn sum, ita ut tū, grātiīs. [SAGARISTIO] Cōnfidēns. Paeg. Sum hercle uērō.
nam ego mē cōnfidō liberum fore, tū tē numquam sperās.
[SAGARISTIO] Potin ut molestus nē siēs. Paeg. Quod dīcis facere nōn quis.
Sa. Abī in malam rem. Pa. at tū domum: nam ibī tibi parata praestost.
[SAGARISTIO] Vadatur hic mē. Paeg. utinam uadēs desint, in carcere ut sīs.
[SAGARISTIO] quid hoc. Paeg. quid est. [SAGARISTIO] Etiam, scelus, male loquere. Paeg. Tandem ut liceat,
quom seruōs sīs, seruom tibi male dīcere. [SAGARISTIO] Itane. spectā
quid dederō. Paeg. Nil, nam nil habēs. [SAGARISTIO] dī deaeque mē omnēs perdant 
#PAEG# amīcus sum, ēueniant uolō tibi quae optās. [SAGARISTIO] Atque id fīat,
nisī tē hodiē, sī prehenderō, defigam in terram colaphis.
#PAEG# tūn mē defigās. tē crucī ipsum adfigent propediem aliī.
Sag.quī tē dī deaeque scis quid hinc porrō dicturus fuerim,
nī linguae moderarī queam. potin abeās. Paeg. Abigis facile.
nam umbra mea iam intus uapulat. [SAGARISTIO] ut istunc dī deaeque perdant.
tamquam proserpēns bestiast bilinguis et scelestus.
hercle illum abiisse gaudeō. foris aperit, eccere autem
quem conuenīre maxime cupiebam egreditur intus.

II.u
Toxilus Paratum iam esse dīcitō, unde argentum sit futūrum,
iubetō habēre animum bonum, dīc mē illam amāre multum.
ubī sē adiuuat, ibī mē adiuuat. quae dīxī ut nuntiarēs,
satin ea tenēs. Sophoclidisca Magis calleō quam aprugnum callum callet.
[TOXILUS] propera, abī domum. * [SAGARISTIO] Nunc ego huic graphice facetus fiam.
subnixis alis mē īnferam atque amicibor gloriose.
[TOXILUS] sed quis hic ānsatus ambulat. [SAGARISTIO] Magnifice cōnscreabor.
[TOXILUS] sagaristiō hic quidemst. quid agitur, Sagaristiō. ut ualetur.
ecquid, quod mandauī tibi, †estne in tē speculae. [SAGARISTIO] Aditō.
uidebitur. factum uolō. uenitō. promonetō.
[TOXILUS] quid hoc hic in collō tibi tumet. [SAGARISTIO] Vomicast, pressare parce.
nam ubī quī mala tangit manū, dolorēs cooriuntur.
[TOXILUS] Quandō istaec innatast tibi. [SAGARISTIO] hodiē. [TOXILUS] Secarī iubeās.
[SAGARISTIO] Metuō, nē immaturam secem, nē exhibeat plūs negōtī.
[TOXILUS] īnspicere morbum tuom lubet. [SAGARISTIO] Ah ah, abī atque caue sīs
ā cornū. [TOXILUS] quid iam. Sag.quia bouēs binī hic sunt in crumina.
[TOXILUS] emitte sodēs, nē enicēs fame. sine īre pastum.
[SAGARISTIO] Enim metuō, ut possim reicere in bubile, nē uagentur.
[TOXILUS] ego reiciam. habe animum bonum. [SAGARISTIO] Credetur, commodabō.
sequere hāc sīs. argentum hic inest, quod mēcum dūdum orastī.
[TOXILUS] quid tū ais. [SAGARISTIO] Dominus mē bouis mercatum Eretriam misit.
nunc mī Eretria erit haec tua domus. [TOXILUS] Nimis tū facete loquere.
atque ego omne argentum tibi hoc āctūtum incolume redigam.
nam iam omnēs sycophantiās īnstruxī et comparauī,
quō pactō ab lēnōne auferam hoc argentum, [SAGARISTIO] Tantō melior.
[TOXILUS] et mulier ut sit libera atque ipse ultrō det argentum.
sed sequere mē: ad eam rem usus est tua mihi opera. Sa. Vtere ut uīs.

III.I
Saturiō Quae rēs bene uortat mī et tibi et uentrī meō
perennitatique adeō huic, perpetuō cibus
ut mihi supersit, suppetat, superstitet:
sequere hāc, mea gnāta, mē, cum dīs uolentibus.
quoi reī opera detur scīs, tenēs, intellegis.
communicauī tēcum cōnsilia omnia.
ea causa ad hoc exemplum tē exornauī ego.
uenibis tū hodiē, uirgō. Virgō Amabō, mī pater,
quamquam libenter escis alienis studēs,
tuin uentris causa fīliam uendās tuam.
#SAT# mīrum quīn rēgis Philippī causa aut Attali
tē potius uendam quam mea, quae sīs mea.
#VIR# Vtrum tū prō ancilla mē habēs an prō filia.
#SAT# Vtrum hercle magis in uentris rem uidebitur.
meum, opinō, imperiumst in tē, nōn in mē tibi.
#VIR# tua istaec potestās est, pater. uērum tamen,
quamquam rēs nostrae sunt {pater} pauperculae,
modīce et modeste meliust uītam uiuere.
nam ad paupertatem sī admigrant īnfamiae,
grauior paupertās fit, fidēs sublestior.
#SAT# enim uērō odiosa es. uir. nōn sum, neque mē esse arbitror,
quom parua natū rēctē praecipiō patrī.
nam inimicī famam nōn ita ut natast ferunt.
#SAT# Ferant eantque maximam malam crucem.
neque ego inimicitiās omnēs pluris existimō,
quam mēnsa inānis nunc sī apponatur mihi.
#VIR# pater, hominum immortalis est īnfamia.
etiam tum uiuit, cum esse credās mortuam.
#SAT# quid. metuis, nē tē uendam. uir. nōn metuō, pater.
uērum īnsimularī nōlō. Sat. at nēquīquam neuis.
meō modō istuc potius fīet quam tuō
fīat. quae hae rēs sunt. uir. Cogita hoc uerbum, pater:
erus sī minatus est malum seruō suō,
tametsī id futūrum nōn est, ubī captumst flagrum,
dum tunicās ponit, quanta adficitur miseria!
ego nunc quod nōn futurumst formidō tamen.
#SAT# Virgō atque mulier nūlla erit quīn sit mala,
quae praeter sapiet quam placet parentibus.
#VIR# Virgō atque mulier nūlla erit quīn sit mala,
quae reticet, sī quid fierī peruorse uidet.
#SAT# malō cauere meliust tē. uir. at sī nōn licet
cauere, quid agam. nam ego tibi cautum uolō.
Sa. Malusne ego sum. Vī. nōn es, neque mē dignumst dīcere,
uērum eī reī operam dō, nē aliī dīcant, quibus licet.
#SAT# dicat quod quisque uolt. ego dē hāc sententia
nōn demouebor. uir. at, meō sī liceat modō,
sapienter potius faciās quam stulte. Sat. Lubet.
#VIR# lubere per mē tibi licere intellegō.
uērum lubere hau lubeat, sī liceat mihi.
#SAT# Futura es dictō oboediēns an nōn patrī.
#VIR# Futura. Sat. Scis iam tibi quae praecepī. uir. Omnia.
#SAT# et ut surrupta fueris. uir. Docte calleō.
#SAT# et quī parentēs fuerint. uir. Habeō in memoria.
necessitate mē mala ut fiam facis.
uērum uidetō, mē ubī uolēs nuptum dare,
nē haec fama faciat repudiosās nuptiās.
#SAT# tacē, stulta. nōn tū nunc hominum mōrēs uidēs.
quoiuis modī hic cum [mala] fama facile nubitur:
dum dōs sit, nūllum uitium uitiō uortitur.
#VIR# ergō istuc facitō ut ueniat in mentem tibi,
mē esse indotatam. Sat. Caue sīs tū istuc dixeris.
pol deum uirtūte dicam et maiorum meum,
nē tē indotatam dicas, quoi dōs sit domī:
librorum eccillum habeō plenum soracum.
sī hoc adcurassis lepide, cuī reī operam damus,
dabuntur dotis tibi inde sescentī logī,
atque Atticī omnēs. nūllum Siculum acceperis:
cum hāc dote poteris uel mendicō nubere.
uir.quīn tū mē ducis, sī quō ducturuss, pater.
uel tū mē uende uel face quid tibi lubet.
#SAT# bonum aequomque orās. sequere hāc. Vir. Dictō sum audiēns.

III.II

Dordalus quidnam esse acturum hunc dicam uicinum meum,
quī mihi iuratust sēsē hodiē argentum dare.
quod sī nōn dederit atque hic diēs praeterierit,
ego argentum, ille iusiurandum amiserit.
sed ibī concrepuit foris. quisnam egreditur forās.

III.III

Toxilus Curate istī intus, iam ego domum mē recipiam. Dor. Oh,
Toxile, quid agitur. [TOXILUS] Oh, lutum lenonium,
commixtum caenō sterculinum pūblicum,
impure, inhoneste, iniure, inlex, labēs poplī,
pecuniae accipiter auide atque inuide,
procax, rapax, trahax trecentis uersibus
tuās impuritiās traloquī nēmō potest 
accipin argentum. accipe sīs argentum, impudēns,
tene sīs argentum, etiam tū argentum tenēs.
possum tē facere ut argentum accipias, lutum.
nōn mihi cēnsebās cōpiam argentī fore,
quī nisī iuratō mihi nil aususs crēdere.
[DORDALUS] sine respirare mē, ut tibi respondēam.
uir summe populī, stabulum seruitutium,
scortorum liberator, suduculum flagrī,
compedium tritor, pistrinorum ciuitas,
perenniserue, lurcō, edax, furax, fugax,
cedo sīs mī argentum, da mihi argentum, impudēns,
possum ā tē exigere argentum. argentum, inquam, cedo,
quīn tū mī argentum reddis. nilne tē pudet.
lenō tē argentum poscit, solida seruitus,
prō liberanda amica, ut omnēs audiant.
[TOXILUS] tacē, obsecrō hercle. nē tua uox ualidē ualet.
[DORDALUS] Referundae ego habeō linguam natam gratiae.
eōdem mihi pretiō sal praehibetur quō tibi.
nisī mē haec defendet, numquam delinget salem.
[TOXILUS] iam omitte īrātus esse. id tibi suscēnsuī,
quia tē negabās crēdere argentum mihi.
[DORDALUS] mīrum quīn tibi ego crederem, ut idem mihi
facerēs quod partim faciunt argentarii:
ubī quid credideris, citius extemplō ā forō
fugiunt quam ex porta ludis cum emissust lepus.
[TOXILUS] cape hoc sīs. Dor.quīn dās. [TOXILUS] Nummī sescentī hic erunt,
probī, numeratī. fac sit mulier libera,
atque hūc continuō adduce. Dor. iam faxō hic erit.
nōn hercle, quoi nunc hoc dem spectandum, sciō.
[TOXILUS] Fortasse metuis in manum concredere.
[DORDALUS] mīrum quīn * * [citius iam ā forō argentarii
abeunt, quam in cursū rotula circumuortitur.]
[TOXILUS] abī istāc trauorsis angiportis ad forum.
eadem istaec facitō mulier ad mē trānseat
per hortum. Dor. iam hic faxō aderit. [TOXILUS] at nē propalam.
[DORDALUS] sapienter sānē. [TOXILUS] Supplicatum crās eat.
[DORDALUS] ita hercle uērō. [TOXILUS] Dum stas, reditum oportuit.

IV.I

sī quam rem accurēs sobrie aut frugaliter,
solet illa rēctē sub manus succedere.
atque edepol fermē ut quisque rem accurat suam,
sīc eī procedit postprīncipiō, dēnique
sī malus aut nequamst, male rēs uortunt quās agit,
sin autem frugist, ēueniunt frugaliter.
hanc ego rem exorsus sum facete et callide,
igitur prouenturam bene cōnfidō mihi.
nunc ego lenonem ita hodiē intricatum dabō,
ut ipsus sēsē, quā sē expediat, nesciat.
Sagaristiō, heus, exī atque educe uirginem
et istās tabellas, quās cōnsignauī tibi,
quās tū attulistī mī ab erō meō usque ē Persia.

IV.II
Sagaristiō Numquid moror. [TOXILUS] Euge, euge, exornatuss basilice.
tiara ōrnātum lepida condecorat schema.
tum hanc hospitam autem crepidula ut graphice decet.
sed satin estis meditatī. [SAGARISTIO] Tragicī et comici
numquam aequē sunt meditatī. [TOXILUS] Lepide hercle adiuuās.
[age, illuc abscēde procul ē cōnspectū et tacē.
ubī cum lēnōne mē uidebis conloqui]
id erit adeundī tempus. nunc agite ite uōs.


Dordalus Quoī hominī dī propitiī sunt, aliquid obiciunt lucrī.
nam ego hodiē compendī fēcī binōs panēs in diēs.
ita ancilla mea quae fuit hodiē, sua nunc est: argentō uīcit.
iam hodiē alienum cenabit, nil gustabit dē meō.
sumne probus, sum lepidus ciuis, quī Atticam hodiē ciuitatem
maximam maiōrem fēcī atque auxī ciuī fēmina.
sed ut ego hodiē fuī benignus, ut ego multīs credidī,
nec satis ā quiquam homine accepi: ita prosum credebam omnibus.
nec metuō, quibus credidī hodiē, nē quis mī in iūre abiurassit:
bonus uolō iam ex hoc diē esse quod neque fīet neque fuit.
[TOXILUS] hunc hominem ego hodiē in trasennam doctis deducam dolis,
itaque huic īnsidiae paratae sunt probe. adgrediar uirum.
quid agis. Dor. Credō. [TOXILUS] Únde agis tē, Dordale. Dor. Credō tibi.
dī dent, quae uelis. [TOXILUS] Ehō, an iam manū emisistī mulierem.
D. Credō edepol, crēdō, inquam, tibi. T. iam liberta auctuss. D. Enicās.
quīn tibi mē dicō crēdere. T. dīc bona fide: iam liberast. D. Ólim.
ī, ī ad forum ad praetorem, exquire, siquidem mihi crēdere nōn uīs.
libera, inquam, est: ecquid audīs. [TOXILUS] at tibi dī bene faciant omnēs.
numquam enim posthāc tibi nec tuorum quoiquam quod nolis uolam.
[DORDALUS] abī, nē iura, satis crēdō.
[TOXILUS] ubī nunc tua libertast. Dor. Apud tē. [TOXILUS] Ain, apud mest. Dor. Aiō, inquam, apud tē est, inquam.
[TOXILUS] ita mē dī ament, ut ob istam rem tibi multa bona īnstant ā mē.
nam est rēs quaedam, quam occultabam tibi dīcere: nunc eam narrabō,
unde tū pergrande lucrum faciās. faciam, ut meī memineris, dum uītam
uiuās. Dor. Bene dictīs tuīs bene facta aurēs meae auxilium exposcunt.
[TOXILUS] tuom promeritumst, meritō ut faciam. et ut mē sciās esse ita facturum,
tabellās tene hās, pellege. Dor. Istae quid ad mē. [TOXILUS] Immō ad tē attinent et tua refert.
nam ex Persia sunt haec allatae mihi ā meō erō. D. Quandō. T. Haud dūdum.
[DORDALUS] quid istae narrant. [TOXILUS] Percontare ex ipsis. ipsae tibi narrabunt.
[DORDALUS] cedo sānē [mihi]. [TOXILUS] at clārē recitatō. Dor. tacē, dum pellegō. [TOXILUS] Haū uerbum faciam
[DORDALUS] salūtem dīcit Toxilō Timarchides
et familiae omnī. sī ualetis, gaudeō.
ego ualeō rēctē et rem gerō et faciō lucrum,
neque istōc redīre his octō possum mēnsibus,
itaque hic est quod mē detinet negotium.
Chrysopolim Persae cepere urbem in Arabia,
plēnam bonarum rērum atque antiquom oppidum:
ea comportatur praeda, ut fīat auctiō
publicitus. ea rēs mē domō expertem facit.
operam atque hospitium ego istī praehiberī uolō,
quī tibi tabellās adfert. cūrā quae is uolet,
nam is mihi honorēs suae domī habuit maxumōs.
[DORDALUS] quid id ad mē :::: (aut ad meam rem) refert, Persae quid rērum gerant
aut quid erus tuōs. [TOXILUS] tacē, stultiloque. nescīs quid tē īnstet bonī
neque quam tibi Fortuna faculam lucrifera adlucere uolt.
[DORDALUS] Quae istaec lucrifera est Fortuna. [TOXILUS] Istas, quae norunt, rogā.
ego tantumdem sciō quantum tū, nisī quod pellegī prior.
sed, ut occēpistī, ex tabellis nosce rem. Dor. Bene mē monēs.
fac silentium. [TOXILUS] Nunc ad illud ueniēs quod refert tua.
[DORDALUS] iste quī tabellās adfert adduxit simul
fōrma expetenda liberalem uirginem,
furtiuam, abductam ex Arabia penitissuma.
eam tē uolō accurare ut istic ueneat.
ac suō periclō is emat quī eam mercabitur:
mancipiō neque promittet neque quisquam dabit.
probum et numeratum argentum ut accipiat face.
haec cūrā, et hospes cūrā ut curetur. ualē.
[TOXILUS] quid igitur. postquam recitastī quod erat cerae creditum,
iam mihi credis. Dor. V.I nunc illest hospes, quī hāsce hūc attulit.
[TOXILUS] iam hic crēdō aderit: arcessiuit illam ā nāuī. Dor. Nil mī opust
litibus neque tricis. quam ob rem ego argentum enumerem forās.
nisī mancipiō accipiō, quid eō mī opus est mercimoniō.
[TOXILUS] tacen an nōn tacēs. numquam ego tē tam esse matulam credidī.
quid metuis. Dor. Metuō hercle uērō. sēnsī ego iam compluriēns,
neque mī haud imperitō eueniet, talī ut in lutō haeream.
[TOXILUS] nil periclī mihi uidētur. Dor. Sciō istuc, sed metuō mihi.
[TOXILUS] mea quidem istuc nil refert: tua ego hoc faciō grātia,
ut tibi rēctē conciliandī prīmō facerem cōpiam.
[DORDALUS] Gratiam habeō. sed tē dē aliīs, quam aliōs dē tē suauiust
fierī doctōs. [TOXILUS] nē quis uērō ex Arabia penitissuma
persequatur. etiam tū illam destinās. Dor. Videam modō
mercimonium. [TOXILUS] Aequa dīcis. sed optumē eccum ipse aduenit
hospes ille, quī hās tabellās attulit. Dor. Hicinest. [TOXILUS] Hic est.
[DORDALUS] haecine illast furtiua uirgō. [TOXILUS] Iuxta tēcum aequē sciō,
nisī quia specie quidem edepol liberalist, quisquis est.
[DORDALUS] sat edepol concinnast faciē. [TOXILUS] ut contemptim carnufex.
tacitī contemplemur fōrmam. Dor. Laudō cōnsilium tuom.


Sagaristiō Satin Athenae tibi sunt uisae fortunatae atque opiparae.
Virgō Vrbis speciem uīdī, hominum mōrēs perspexī parum.
[TOXILUS] numquid in prīncipiō cessauit uerbum docte dīcere.
[DORDALUS] hau potuī etiam in prīmō uerbō perspicere sapientiam.
[SAGARISTIO] quid id quod uīdistī. ut munitum murō tibi uisum oppidumst.
#VIR# sī incolae bene sunt moratī, pulcrē munitum arbitror.
perfidia et peculatus ex urbe et auaritia sī exulant,
quarta inuidia, quinta ambitiō, sexta obtrectatiō,
septimum periurium, [TOXILUS] Euge. uir. Octaua indiligentia,
nona iniuria, decimum, quod pessimum adgressust, scelus:
haec unde aberunt, ea urbs moenita murō sat erit simplicī.
ubī ea aderunt, centumplex murus rēbus seruandis parumst.
[TOXILUS] quid ais tū. Dor. quid uīs. [TOXILUS] Tū in illis es decem sodalibus:
tē in exilium īre hinc oportet. Dor. quid iam. [TOXILUS] quia periurus es.
D. Verba quidem haud indocte fēcit. T. Ex tuō, inquam, ūsust: eme hanc.
D. Edepol quī cum hanc magis contemplō, magis placet. T. #S# hanc emeris,
dī immortalēs, nūllus lenō tē alter erit opulentior.
euortēs tuō arbitratū hominēs fundis, familiis.
cum optimis uiris rem habēbis, grātiam cupient tuam:
uenient ad tē comissatum. Dor. at ego intrō mittī uotuerō.
[TOXILUS] at enim illī noctū occentabunt ōstium, exurent forēs.
proin tū tibi iubeās concludī aedīs foribus ferreis,
ferreās aedīs commutēs, limina indās ferrea,
ferream seram atque anellum. nē sīs ferrō parseris:
ferreās tūte tibi impingī iubeās crassās compedis.
[DORDALUS] ī sīs in malum cruciatum. [TOXILUS] I sānē tū, [hanc eme atque] auscultā mihi.
[DORDALUS] modō utī sciam, quantī indicet. [TOXILUS] uīn hūc uocem. Dor. ego illō accesserō.
[TOXILUS] quid agis, hospes. [SAGARISTIO] Veniō, adducō hanc ad tē, ut dūdum dixeram.
nam herī in portum noctū nāuis uenit. uenirī hanc uolō,
sī potest. sī nōn potest, irī hinc uolō quantum potest.
[DORDALUS] saluōs sīs, adulēscēns. [SAGARISTIO] Siquidem hanc uendiderō pretiō suō.
[TOXILUS] at quī aut hoc emptore uendēs pulcrē, aut aliō nōn potis.
#S# Esne tū huic amīcus. T. Tam quam dī omnēs quī caelum colunt.
[DORDALUS] tum tū mī es inimicus certus. nam generī lenoniō
numquam ullus deus tam benignus fuit, quī fuerit propitius.
[SAGARISTIO] Hoc age. opusnest hāc tibi empta. Dor. #S# tibi uenissest opus,
mihi quoque emptast. sī tibi subitī nihil est, tantumdemst mihi.
[SAGARISTIO] Indica, fac pretium. Dor. Tua mers est, tua indicatiost.
[TOXILUS] aequom hic orat. [SAGARISTIO] uīn bene emere. Dor. uīn tū pulcrē uendere.
[TOXILUS] ego sciō hercle utrumque uelle. Dor. Age, indica prognariter.
#S# prius dicō: hanc mancupiō nēmō tibi dabit. iam scīs. D. Sciō.
indica, minimō datūrus quī sīs, quī ducī queat.
[TOXILUS] tacē, tacē. nimis tū quidem hercle homō stultus es pueriliter.
[DORDALUS] quid ita. [TOXILUS] quia enim tē ex puella prius percontarī uolō
quae ad rem referunt. Dor. Atque hercle tū mē monuistī hau male.
uide sīs, ego ille doctus lenō paene in foueam decidī,
nī hic adessēs. quantum est adhibere hominem amīcum, ubī quid gerās.
[TOXILUS] quō genere aut quā in patria nata sit aut quibus parentibus,
nē temere hanc tē emisse dicās suasū atque impulsū meō,
uolō tē percontarī. Dor.quīn laudō, inquam, cōnsilium tuom.
T. Nisī molestum est, percontarī hanc paucīs hic uolt. #S# maxime,
suō arbitratū. [TOXILUS] quid stās. adī sīs tūte atque ipse itidem rogā,
ut tibi percontarī liceat quae uelis. etsī mihi
dīxit dare potestatem eius. sed ego tē malō tamen,
eumpse adire, ut nē contemnat tē ille. Dor. Satis rēctē monēs.
hospes, uolō ego hanc percontarī. [SAGARISTIO] A terra ad caelum, quid lubet.
[DORDALUS] iube dum eam hoc accēdat ad mē. [SAGARISTIO] I sānē ac mōrem illī gere.
percontare, exquire quid uīs. [TOXILUS] Age, age nunc tū, in proelium
uide ut ingrediare auspicatō. uir. Liquidumst auspicium, tacē.
cūrābō ut praedatī pulcrē ad castra conuertaminī.
[TOXILUS] concēde istuc, ego illam adducam. Dor. Age, ut rem esse in nostram putās.
T. Ehodum hūc, uirgō. uide sīs quid agās. V. Taceas, cūrābō ut uolēs.
[TOXILUS] sequere mē. adducō hanc, sī quid uīs ex hāc percontārier.
D. Enim uolō tē adesse. T. Haū possum quīn huic operam dem hospitī,
quoi erus iussit. quid sī hic nōn uolt mē adesse una. [SAGARISTIO] Immō ī modō.
[TOXILUS] dō tibi ego operam. Dor. Tibī ibidem das, ubī tū tuom amīcum adiuuās.
[TOXILUS] exquire. heus tū, aduigila. uir. Satis est dictum: quamquam ego serua sum,
sciō ego officium meum, ut quae rogiter uēra, ut accepī, ēloquar.
[TOXILUS] Virgō, hic homō probus est. uir. Credō. [TOXILUS] nōn diū apud hunc seruiēs.
#VIR# ita pol sperō, sī parentēs facient officium suom.
[DORDALUS] nōlō ego tē mīrārī, sī nōs ex tē percontabimur
aut patriam tuam aut parentēs. uir. quor ego id mirer, mī homō.
seruitus mea mī interdixit, nē quid mirer meum malum.
[DORDALUS] nōlī flere. [TOXILUS] Ah, dī istam perdant, ita catast et callida.
ut sapiēns habet cor, quam dīcit quod opust! Dor. quid nōmen tibist.
[TOXILUS] nunc metuō nē peccet. uir. Lucridī nōmen in patria fuit.
[TOXILUS] nōmen atque mēn quantiuis iam est pretī. quīn tū hanc emis.
nimis pauebam, nē peccaret. expediuit. Dor. #S# tē emam,
mihi quoque Lucridem cōnfidō fore tē. [TOXILUS] Tū sī hanc emeris,
numquam hercle hunc mēnsem uortentem, crēdō, seruibit tibi.
[DORDALUS] ita uelim quidem hercle. [TOXILUS] Optata ut euenant, operam additō.
nihil adhūc peccauit etiam. Dor. V.I tū nata es. uir. ut mihi
māter dīxit, in culina, in angulō ad laeuam manum.
[TOXILUS] haec erit tibi fausta meretrīx: natast in calidō locō,
ubī rērum omnium bonarum copiast saepissume.
tactust lenō. quī rogaret, ubī nata esset diceret,
lepide lusit. Dor. at ego patriam tē rogō quae sit tua.
#VIR# Quae mihi sit, nisī haec ubī nunc sum. Dor. at ego illam quaerō quae fuit.
#VIR# Omne ego prō nihilō esse dūcō quod fuit, quandō fuit:
tamquam hominem, quandō animam ecflauit, quid eum quaerās quī fuit.
[TOXILUS] ita mē dī bene ament, sapienter. atque equidem miseret tamen.
sed tamen, uirgō, quae patriast tua, age mī āctūtum expedī.
quid tacēs. uir. Dicō equidem: quandō hic seruiō, haec patriast mea.
[TOXILUS] iam dē istōc rogāre omitte (nōn uidēs nolle eloquī.)
nē suarum sē miseriarum in memoriam inducās. Dor. quid est.
captusne est pater. uir. nōn captus, sed quod habuit perdidit.
[TOXILUS] haec erit bonō genere nata: nil scit nisī uērum loquī.
Dor.quis fuit. dīc nōmen. uir. quid illum miserum memorem quī fuit.
nunc et illum miserum et mē miseram aequom est nominarier.
[DORDALUS] Quoius modī is <suo> in populō habitust. uir. Nemō quisquam acceptior:
seruī liberique amabant. [TOXILUS] Hominem miserum praedicās,
quom et ipsus prorsus perditust et beneuolentis perdidit.
[DORDALUS] emam, opinor. [TOXILUS] Etiam opinor. summō genere esse arbitror.
diuitiās tū ex istāc faciēs. Dor. Ita dī faxint. [TOXILUS] Eme modō.
#VIR# iam hoc tibi dicō: [iam] āctūtum ecastor meus pater, ubī mē sciet
ueniisse, ipse aderit et mē abs tē redimet. T. quid nunc. D. quid est.
[TOXILUS] audīn quid ait. uir. Nam etsī rēs sunt fractae, amīcī sunt tamen.
[DORDALUS] nē sīs plora. libera eris āctūtum, sī crēbrō cadēs.
uin mea esse. uir. Dum quidem nē nimis diū tua sim, uolō.
[TOXILUS] satin ut meminit libertatis. dabit haec tibi grandis bolōs.
age sī quid agis. ego ad hunc redeō. sequere. redducō hanc tibi.
[DORDALUS] adulēscēns, uin uendere istanc. [SAGARISTIO] Magis libet quam perdere.
[DORDALUS] tum tū pauca in uerba cōnfer: quī datur, tantī indica.
[SAGARISTIO] Faciam ita ut tē uelle uideō, ut emās. habe centum minis.
[DORDALUS] nimiumst. [SAGARISTIO] Octoginta. Dor. Nimiumst. [SAGARISTIO] Nummus abesse hinc nōn potest,
quod nunc dicam. Dor. quid id est ergō. ēloquere āctūtum atque indica.
[SAGARISTIO] Tuō periclō sexaginta haec dabitur argentī minis.
[DORDALUS] toxile, quid agō. [TOXILUS] dī deaeque tē agitant iratī, scelus,
quī hanc nōn properēs destinare. D. Habetō. T. Eu, praedatuss probe.
nōn edepol minis trecentis carast. fēcistī lucrī.
[SAGARISTIO] Heus tū, etiam prō uestimentis hūc decem accedent minae.
[DORDALUS] abscedent enim, nōn accedent. [TOXILUS] tacē sīs, nōn tū illum uidēs
quaerere ānsam, īnfectum ut faciat. abin atque argentum petis.
* * atque ut dignust perit.
[DORDALUS] heus tū serua istum. [TOXILUS] quīn tū is intrō. Dor. Abeō atque argentum afferō.

IV.u
[TOXILUS] edepol dedistī, uirgō, operam adlaudabilem,
probam et sapientem et sobriam. uir. #S# quid bonīs
bonī fit, esse id et graue et grātum solet.
[TOXILUS] audīn tū, Persa. ubī argentum ab hoc acceperis,
simulatō, quasī eās prorsum in nāuem. [SAGARISTIO] nē doce.
[TOXILUS] per angiportum rūrsum tē ad mē recipitō
illac per hortum. [SAGARISTIO] Quod futūrum est praedicās.
[TOXILUS] at nē cum argentō protinam permittās domum,
moneō, tē. [SAGARISTIO] Quod tē dignumst, mē dignum esse uīs.
[TOXILUS] tacē, parce uoci: praeda progredītur forās.

IV.VI

Dordalus Probae hic argentī sunt sexaginta minae,
duōbus nummis minus est. [SAGARISTIO] quid eī nummī sciunt.
[DORDALUS] cruminam hanc emere aut facere utī remigret domum.
[SAGARISTIO] nē nōn sat essēs lenō, id metuebās miser,
impure, auare, nē crumillam amitterēs.
[TOXILUS] sine quaesō. quandō lenost, nil mīrum facit.
[DORDALUS] lucrō faciundō ego auspicauī in hunc diem:
nil mihi tam paruist, quīn mē id pigeat perdere.
age, accipe hoc sīs. [SAGARISTIO] Hunc in collum, nisī piget,
impone. Dor. Verō fīat. [SAGARISTIO] Numquid cēterum
mē uoltis. [TOXILUS] quid tam properās. [SAGARISTIO] Ita negotiumst:
mandatae quae sunt, uolō deferre epistulās.
geminum autem fratrem seruīre audīuī hic meum,
eum ego ut requiram atque utī redimam uolō.
[TOXILUS] atque edepol tū mē commonuistī hau male.
uideor uīdisse hic fōrma persimilem tuī,
eadem statura. Sag.quippe quī frater siet.
[DORDALUS] quid est tibi nōmen. [TOXILUS] * quod ad tē attinet.
[DORDALUS] quid attinet nōn scīre. [SAGARISTIO] auscultā ergō, ut sciās.
Vaniloquidorus Virginesuendonides
Nugiepiloquidēs Argentumexterebronides
[Tedigniloquidēs Nugidēs Palponides]
Quodsemelarripidēs Numquameripidēs. em tibi.
[DORDALUS] eū hercle, nōmen multimodīs scriptumst tuom.
[SAGARISTIO] Ita sunt Persarum mōrēs, longa nomina,
contortiplicata habemus. numquid cēterum
uoltis. Dor. Vale. [SAGARISTIO] Et uōs, nam animus iam in nauist meus.
[TOXILUS] crās irēs potius, hodiē hic cenarēs. [SAGARISTIO] Vale.

IV.VII

[TOXILUS] postquam illic <hinc> abiit, dīcere hic quiduīs licet.
nē hic tibi diēs inluxit lucrificabilis.
nam nōn emistī hanc, uērum fēcistī lucrī.
[DORDALUS] ille quidem iam scit, quid negōtī gesserit,
quī mihi furtiuam meō periclō uendidit,
argentum accepit, abiit. quī ego nunc sciō,
an iam adseratur haec manū. quō illum sequar.
in Persās. nūgās. [TOXILUS] Credidī grātum fore
beneficium meum apud tē. Dor. Immō equidem grātiam
tibi, Toxile, habeō. nam tē sēnsī sedulō
mihi dare bonam operam. [TOXILUS] Tibine ego. immō sedulō.
[DORDALUS] attat, oblitus sum intus dūdum edicere
quae uoluī edicta. adserua hanc. [TOXILUS] Saluast haec quidem.
#VIR# pater nunc cessat. [TOXILUS] quid sī admoneam. uir. Tempus est.
[TOXILUS] heus, Saturiō, exī. nunc est illa occasiō
inimicum ulciscī. Saturiō Ecce mē. numquid moror.
[TOXILUS] age, illuc abscēde procul ē cōnspectu, tacē.
ubī cum lēnōne mē uidebis conloquī,
tum turbam facitō. [SAGARISTIO] Dictum sapientī sat est.
[TOXILUS] tunc, quandō abiero Sag.quīn tacēs. sciō quid uelis.

IV.VIII

Dordalus Trānscidī loris omnis adueniēns domī,
ita mihi supellex squalet atque aedēs meae.
[TOXILUS] Redis tū tandem. Dor. Redeō. [TOXILUS] nē ego hodiē tibi
bona multa fēcī. Dor. Fateor, habeō grātiam.
[TOXILUS] num quippiam aliud mē uīs. Dor. ut bene sit tibi.
[TOXILUS] pol istuc quidem mēn iam ego usurpabō domī,
nam iam inclinabō mē cum liberta tua.

IV.IX

Saturiō Nisī ego illum hominem perdō, periī. atque optumē
eccum ipsum ante aedēs. uir. saluē multum, mī pater.
#SAT# saluē, mea gnāta. Dor. Eī, Persa mē pessum dedit.
#VIR# pater hic meus est. Dor. Hem, quid. pater. periī oppidō.
quid ego igitur cessō īnfēlīx lamentarier
minās sexaginta. Sat. ego pol tē faciam, scelus,
tē quoque etiam ipsum ut lamenteris. Dor. Occidī.
#SAT# age ambulā in iūs, lenō. Dor. quid mē in iūs uocās.
#SAT# illī apud praetorem dicam. sed ego in iūs uocō.
[DORDALUS] nōnne antestaris. Sat. Tuan ego causa, carnufex,
cuiquam mortalī liberō auris atteram,
quī hic commercaris ciuis hominēs liberōs.
[DORDALUS] sine dicam. Sat. Nolō. Dor. Audī. Sat. Surdus sum. ambulā.
sequere hāc, sceleste, felēs uirginaria.
sequere hāc, mea gnāta, mē usque ad praetorem. Vir. Sequor.

V.I

Toxilus Hostibus uictīs, ciuibus saluis, rē placida, pacibus perfectis,
bellō exstinctō, rē bene gesta, integrō exercitū et praesidiis,
cum bene nōs, Iuppiter, iuuistī, dique aliī omnēs caelipotentēs,
eās uōbīs habeō gratēs atque agō, quia probe sum ultus meum inimicum.
nunc ob eam rem inter participēs didam praedam et participabō.
ite forās. hic uolō ante ōstium et ianuam
meōs participēs bene accipere.
statuite hic lectulōs, ponite hic quae adsolent.
hic statuī uolō prīmum † aliqua mihi,
unde ego omnis hilarōs, ludentis, laetificantis faciam ut fiant,
quōrum opera mihi facilia factū facta haec sunt, quae uoluī effierī.
nam improbus est homō quī beneficium scit accipere et reddere nescit.
Lemnisilenis Toxile mī, cur ego sine tē sum, cur tū autem sine mē es. T. agedum ergō,
accēde ad mē atque amplectere sīs. Lemn. ego uērō. [TOXILUS] Oh, nihil hoc magis dulcest.
sed, amābō, oculus meus, quīn lectis nōs āctūtum commendamus.
Lemn. Omnia quae tū uīs, ea cupiō. [TOXILUS] Mutua fiunt ā mē. age, age ergō,
tū Sagaristiō, accumbe in summō. Sagaristiō ego nil moror: cedo parem, quem pepigī.
[TOXILUS] temperī. [SAGARISTIO] #M# istuc temperī serost. [TOXILUS] Hoc age, accumbe. hunc diem suauem
meum natalem agitemus amoenum. date aquam manibus, apponite mēnsam.
dō hanc tibi florentem florentī. tū hic eris dictatrix nōbīs.
Lemn. Age, puere, ab summō septenis cyathis committe hōs lūdōs.
[TOXILUS] moue manus, propera, Paegnium, tarde cyathōs mihi das, cedo sānē.
bene mihi, bene uōbīs, bene meae amīcae, optatus hic mihi diēs datus hodiest.
ab dīs, quia tē licet liberam mēd amplectī. Lemn. Tua factum opera.
[TOXILUS] bene omnibus nōbīs. hoc mea manus tuae poclum donat, ut amantem
amantī decet. Lemn. cedo. [TOXILUS] Accipe. [TOXILUS] Bene eī quī inuidet mī et eī quī hoc gaudet.

V.II

Dordalus quī sunt † quī erunt quīque fuerunt quīque futurī sunt posthāc,
sōlus ego omnibus antideō facile, miserrimus hominum ut uiuam.
periī, interiī. pessimus hic mī diēs hodiē inluxit corruptor,
ita mē Toxilus perfabricauit itaque meam rem diuexauit.
uehiclum argentī miser eiecī [amisi], neque quam ob rem eiecī, habeō.
quī illum Persam atque omnis Persās atque etiam omnis personas
male dī omnēs perdant, ita miserō Toxilus haec mihi conciuit.
quia eī fidem nōn habuī argentī, eō mihi eās machinās molitust.
quem pol ego ut nōn in cruciatum atque in compedis cogam, sī uiuam,
siquidem hūc umquam erus redierit eius, quod spero sed quid ego aspiciō.
hoc uide, quae haec fabulast. hic quidem pol potant. adgrediar. ō bone uir,
saluetō, et tū, bona liberta. [TOXILUS] Dordalus hic quidemst. Sag.quīn iube adire.
[TOXILUS] adī, sī libet. [SAGARISTIO] Agite, adplaudamus. [TOXILUS] Dordale, homō lepidissume, saluē.
locus hic tuōs est, hic accumbe. ferte aquam pedibus. praeben tū puere.
[DORDALUS] nē sīs mē unō digitō attigeris, nē tē ad terram, scelus, adfligam.
#PAEG# at tibi ego hoc continuō cyathō oculum excutiam † tuum.
[DORDALUS] quid ais, crux, stimulorum tritor. quō modō mē hodiē uersauistī,
ut mē in tricās coniecistī, quō modō dē Persa manus mī aditast.
[TOXILUS] iurgium hinc auferas, sī sapiās.
[DORDALUS] at, bona liberta, haec sciuistī et mē celauistī. Lemn. Stultitiast,
cuī bene esse licet, eum praeuortī litibus. posterius istaec tē
magis par agerest. Dor. V.Itur cor mī. [TOXILUS] Da illī cantharum, extingue ignem, sī
cor uritur, caput nē ardescat.
[DORDALUS] lūdōs mē facitis, intellegō.
[TOXILUS] uīn cinaedum nouom tibi darī, Paegnium.
quīn elude, ut solēs, quandō liber locust hic.
huī, babae, basilice tē intulistī et facete.
#PAEG# decet mē facetum esse, et hunc inridere
lenonem lubidost, quandō dignus est.
[TOXILUS] perge ut coeperās. Paeg. Hoc, lenō, tibi.
[DORDALUS] periī perculit mē prope. Paeg. Em, serua rusum.
[DORDALUS] delude, ut lubet, erus dum hinc abest.
#PAEG# Viden ut tuīs dictīs pareō.
sed quīn tū meīs contrā item dictīs seruīs
atque hoc, quod tibi suadeō, facis. Dor. quid est id.
#PAEG# Restim tū tibi cape crassam ac suspende tē.
[DORDALUS] caue sīs mē attigas, nē tibi hoc scipione
malum magnum dem. Paeg. Vtere, tē condōnō.
[TOXILUS] iam iam, Paegnium, da pausam.
[DORDALUS] ego pol uōs eradicabō. Paeg. at tē ille, quī supra nōs habitat,
quī tibi male uolt maleque faciet. nōn hī dicunt, uērum ego.
[TOXILUS] age, circumfer mulsum, bibere da usque plenis cantharis.
iam diū factum est, postquam bibimus. nimis diū siccī sumus.
[DORDALUS] dī faciant ut id bibatis quod uōs numquam trānseat.
[SAGARISTIO] Nequeō, lenō, quīn tibi saltem staticulum, ōlim quem Hegea
faciebat. uide uērō, sī tibi satis placet. [TOXILUS] #M# quoque uolō
reddere, Diodorus quem ōlim faciebat in Ionia.
[DORDALUS] malum ego uōbīs dabō, nī abitis. [SAGARISTIO] Etiam muttis, impudēns.
iam ego tibi, sī mē inritassis, Persam adducam dēnuō.
D. [iam taceō hercle] Atque tū Persa es, quī mē usque admutilauistī ad cutem.
T. tacē, stulte: hic eius geminust frater. D. Hicinest. T. Ac geminissumus.
[DORDALUS] dī deaeque et tē et geminum fratrem excrucient. Sag.quī tē perdidit:
nam ego nil meruī. Dor. at enim quod ille meruit, tibi id obsit uolō.
[TOXILUS] agite sultis, hunc ludificemus. Lemn. Nisī sī dignust, nōn opust.
et mē haud par est. [TOXILUS] Credō eō, quia nōn inconciliauit, cum tē emō.
Lemn. at tamen non tamen [TOXILUS] Caue ergō sīs malō, et sequere mē.
tē mihi dictō audientem esse addecet, nam hercle absque mē
foret et meō praesidiō, hic faceret tē prostibilem propediem.
sed ita pars libertinorum est: nisī patronō quī aduersatust,
nec satis liber sibī uidētur nec satis frūgī nec sat honestus,
nī id effecit, nī eī male dīxit, nī gratō ingratus repertust.
Lemn. Pol bene facta tua mē hortantur, tuō ut imperiō paream.
[TOXILUS] ego sum tibi patronus plānē, quī huic prō tē argentum dedī.
* graphice hunc uolō lūdificārī. Lemn. Meō ego in locō sedulō cūrābō.
[DORDALUS] certō illī hominēs mihi nesciō quid malī cōnsulunt, quod faciant. [SAGARISTIO] Heus uōs.
[TOXILUS] quid ais. [SAGARISTIO] Hicin Dordalus est lenō, quī hic liberās uirginēs mercatur.
hicinest, quī fuit quondam fortis. D. Quae haec rēs est. eī, colaphō mē icit.
malum uōbīs dabō. [TOXILUS] at tibi nōs dedimus dabimusque etiam. Dor. Eī, natis peruellit.
#PAEG# licet: iam diū saepe sunt expunctae. Dor. Loquere tū etiam, frustum puerī.
Lemn. Patrone mī, ī intrō, amābō, ad cēnam.
[DORDALUS] mea Ignauia, tū nunc mē inridēs.
L.quiane tē uocō, bene ut tibi sit. D. Nolō mihi bene esse. L. nē sit.
[TOXILUS] quid igitur. sescentī nummī quid agunt, quās turbās danunt.
[DORDALUS] male disperiī, sciunt referre probe inimicō grātiam.
[TOXILUS] satis sumpsimus supplicī iam. Dor. Fateor, manus uōbīs dō.
[TOXILUS] et post dabis sub furcis.
[SAGARISTIO] Abī intro in crucem. Dor. an mē hic parum exercitum hīsce
habent. [TOXILUS] Conuenisse tē Toxilum mē *
spectātōrēs, bene ualete. lenō periit. plaudite.

[POENULUS]

[PROLOGUS] achillem Aristarchī mihi commentarī lubet:
inde mihi principium capiam, ex ea tragoedia.
sileteque et tacete atque animum aduortite,
audire iubet uōs imperātor histricus,
bonoque ut animō sedeate in subselliis,
et quī esurientēs et quī saturī uenerint:
quī edistis, multō fecistis sapientius,
quī nōn edistis, saturī fite fabulis.
nam cuī paratumst quod edit, nostra grātia
nimia est stultitia sessum imprānsum incedere.
exsurge, praecō, fac populō audientiam.
iam dūdum exspectō, sī tuom officium sciās.
exerce uocem, quam per uiuisque et † colis.
nam nisī clamabis, tacitum tē obrepet famēs.
age nunc reside, duplicem ut mercedem ferās.
* * *
bonum factum esse, edicta ut seruetis mea.
scortum exoletum nē quis in proscaeniō
sedeat, neū lictor uerbum aut uirgae muttiant,
neū dissignator praeter ōs obambulet
neū sessum ducat, dum histriō in scaena siet.
diū quī domī otiosī dormierunt, decet
animō aequō nunc stent, uel dormire temperent.
seruī nē obsideant, līberīs ut sit locus,
uel aēs prō capite dent. sī id facere nōn queunt,
domum abeant, uitent ancipitī īnfortuniō,
nē et hic uarientur uirgis et loris domī,
sī minus curassint, quom erī reueniant domum.
nutricēs puerōs īnfantis minutulos
domī ut procurent neū quae spectatum adferat,
nē et ipsae sitiant et puerī pereant fame
nēue esurientēs hic quasī haedī obuagiant.
matronae tacitae spectent, tacitae rideant,
canora hic uoce sua tinnire temperent,
domum sermonēs fabulandī cōnferant,
nē et hic uiris sint et domī molestiae.
quodque ad ludorum curatorēs attinet,
nē palma detur quoiquam artificī iniuria
nēue ambitionis causa extrudantur foras,
quō deteriorēs anteponantur bonīs.
et hoc quoque etiam, quod paene oblitus fui:
dum ludī fiunt, in popinam, pedisequī,
inruptionem facite. nunc dum occasiō est,
nunc dum scriblitae aestuant, occurrite.
haec quae imperata sunt prō imperiō histricō,
bonum hercle factum prō sē quisque ut meminerit.
ad argūmentum nunc uicissatim uolō
remigrare, ut aequē mēcum sitis gnarurēs.
eius nunc regionēs, limitēs, cōnfinia
determinabō: eī reī ego finitor factus sum.
sed nisī molestumst, nōmen dare uōbīs uolō
comoediaī. sin odiost, dicam tamen,
siquidem licebit per illōs quibus est in manū.
Carchedonius uocatur haec comoedia,
* * *
latine Plautus patruus pultiphagonidēs.
nōmen iam habetis. nunc rationēs ceteras
accipite. nam argūmentum hoc hic cēnsebitur:
locus argumentost suom sibī proscaenium,
uōs iuratorēs estis. quaesō, operam date.
Carthaginiēnsēs fratrēs patruelēs duō
fuere, summō genere et summis ditiis.
eōrum alter uiuit, alter est emortuōs.
proptereā apud uōs dicō cōnfidentius,
quia mihi pollictor dīxit quī eum pollinxerat.
sed illī senī quī mortuost, <ei> fīlius,
unicus quī fuerat, ab diuitiis ā patre
puer septuennis surripitur Carthagine,
sexenniō prius quidem quam moritur pater.
quoniam periisse sibī uidet gnātum unicum,
conicitur ipse in morbum ex aegritudine:
facit illum heredem fratrem patruelem suom,
ipse abit ad Acheruntem sine uiaticō.
ille quī surripuit puerum Calydonem auehit,
uendit eum dominō hic diuitī quoidam senī,
cupientī liberorum, osorī mulierum.
emit hospitalem is fīlium imprudēns senex
puerum illum eumque adoptat sibī prō fīliō
eumque heredem fēcit, quom ipse obiit diem.
is illic adulēscēns habitat in illīsce aedibus.
reuertor rursus dēnuō Carthaginem:
sī quid mandare uoltis aut curarier,
argentum nisī quī dederit, nūgās ēgerit.
[uērum] quī dederit, magis maiorēs nūgās ēgerit.
sed illī patruō huius, quī uiuit senex,
Carthaginiēnsī duae fuere filiae,
altera quinquennis, altera quadrimula:
cum nutrice una periere ā Magaribus.
eās quī surripuit, in Anactorium deuehit,
uendit eās omnis, et nutricem et uirginēs,
praesentī argentō hominī, sī lenō est homō,
quantum hominum terra sustinet sacerrumō.
uosmet nunc facite coniecturam cēterum,
quid id sit hominis, cuī Lycō nōmen siet.
is ex Anactoriō, ubī prius habitauerat,
hūc commigrauit in Calydonem hau diū,
suī quaestī causa. is in illis habitat aedibus.
earum hic adulēscēns alteram efflictim perit,
suam sibī cognatam, imprudēns, neque scit quae siet
neque eam umquam tetigit, ita eum lenō macerat:
[neque quicquam cum ea fēcit etiamnum stupri
neque duxit umquam, neque ille uoluit mittere]
quia amāre cernit, tangere hominem uolt bolō.
illam minorem in concubinatum sibi
uolt emere milēs quīdam, quī illam deperit.
sed pater illārum Poenus, postquam eās perdidit,
marī tē<rraque> usquequaque quaeritat.
ubī quamque in urbem est ingressus, īlicō
omnēs meretrīcēs, ubī quisque habitant, inuenit.
dat aurum, dūcit noctem, rogitat postibi
unde sit, quoiatis, captane an surrupta sit,
quō genere gnāta, quī parentēs fuerint.
ita docte atque astū filiās quaerit suās.
et is omnis linguās scit, sed dissimulat sciēns
sē scīre: Poenus plānē est. quid uerbīs opust.
is herī hūc in portum nāuī uenit uesperī,
pater harunc. idem huic patruōs adulescentulō est:
iamne hoc tenetis. sī tenetis, ducite.
caue dirumpatis, quaesō, sinite trānsigī.
ehem, paene oblitus sum relicuom dīcere.
ille quī adoptauit hunc sibī prō fīliō,
is illī Poenō huius patruō hospes fuit.
is hodiē hūc ueniet reperietque hic filias
et hunc suī fratris fīlium, ut quidem didicī ego.
ego ibō, ornabor. uōs aequō animō noscite.
hic quī hodiē ueniet, reperiet suās filias
et hunc suī fratris fīlium. dehinc cēterum
ualete, adeste. ibō, alius nunc fierī uolō:
quod restat, restant aliī quī faciant palam.
ualete atque adiuuate, ut uōs seruet Salus.

I.I

Agorastoclēs Saepe ego rēs multās tibi mandauī, Milphiō,
dubias, egenas, inopiosās cōnsilī,
quās tū sapienter, docte et cordate et cate
mihi reddidistī opiparās opera tua.
quibus prō bene factīs fateor deberī tibi
et libertatem et multās gratēs grātiās.
Milphiō Scitumst, per tempus sī obuiamst, uerbum uetus.
nam tuae blanditiae mihi sunt, quod dīcī solet,
gerrae germanae, σαὶ δὲ κολλῦραι λύραι.
nunc mihi blandidicus es. herī in tergō meō
trīs facile coriōs contriuistī bubulōs.
Agor. Amāns per amōrem sī quid fēcī, Milphiō,
ignoscere id tē mī aequom est. Mil. Haud uīdī magis.
em, nunc ego amōre pereō. sine tē uerberem,
item ut tū mihi fēcistī, ob nūllam noxiam:
post id locorum tū mihi amantī ignoscitō.
Agor. #S# tibi lubidō est aut uoluptatī, sinō:
suspende, uincī, uerbera. auctor sum, sinō.
Mil. #S# auctoritatem posteā defugeris,
ubī dissolutus tū siēs, ego pendeam.
Agor. Egone istuc ausim facere, praesertim tibi.
quīn sī ferirī uideō tē, extemplō dolet.
Mil. Mihī quidem hercle. Ag. Immō mihi. Mil. Istuc mauelim.
sed quid nunc tibi uīs. Agor. Cur ego apud tē mentiar.
amō immodeste. Mil. Meae istuc scapulae sentiunt.
Agor. at ego hanc uicinam dicō Adelphasium meam,
lenonis huius meretricem maiusculam.
Mil. iam prīdem equidem istuc ex tē audīuī. Agor. Differor
cupidine eius. sed lēnōne istōc Lycō,
illius dominō, nōn lutumst lutulentius.
Mil. uīn tū illī nequam dare nunc. Agor. Cupiō. Mil. Em mē datō.
Agor. Abī dierectus. Mil. dīc mihi uērō sēriō:
uin dare malum illī. Agor. Cupiō. Mil. Em, eundem mē datō:
utrumque faxō habebit, et nequam et malum.
Agor. Iocare. Mil. uīn tū illam hodiē sine [damnō et] dispendiō
tuō tuam libertam facere. Agor. Cupiō, Milphiō.
Mil. ego faciam ut faciās. sunt tibi intus aurei
trecentī nummī Philippī. Agor. Sescentī quoque.
Mil. Satis sunt trecentī. Agor. quid iis facturuss. Mil. tacē.
totum lenonem tibi cum tota familia
dabō hodiē dōnō. Agor.quī id facturuss. Mil. iam sciēs.
tuōs Collybiscus nunc in urbest uilicus.
eum hic nōn nōuit lenō. satin intellegis.
Agor. Intellegō hercle, sed quō euadās nesciō.
Mil. nōn scīs. Agor. nōn hercle. Mil. at ego iam faxō sciēs.
eī dabitur aurum, ut ad lenonem deferat
dicatque sē peregrinum esse, ex aliō oppidō:
sē amāre uelle atque obsequī animō suō.
locum sibī uelle liberum praeberier,
ubī nequam faciat clam, nē quis sit arbiter.
lenō ad sē accipiet aurī cupidus īlicō:
celabit hominem et aurum. Agor. Cōnsilium placet.
Mil. Rogatō, seruōs ueneritne ad eum tuōs.
ille mē cēnsebit quaeri: continuō tibi
negabit. quid tū dubitas, quīn extempulō
duplī tibi aurī et hominis fur lenō siet.
neque id unde efficiat habet: ubī in iūs uenerit,
addicet praetor familiam tōtam tibi.
ita decipiemus fouea lenonem Lycum.
Agor. Placet cōnsilium. Mil. Immō etiam, ubī expoliuerō,
magis hoc tum dēmum dīcēs. nunc etiam rudest.
Agor. ego in aedem Veneris eō, nisī quid uīs, Milphiō.
Aphrodisia hodiē sunt. Mil. Sciō. Agor. Oculōs uolō
meōs delectare munditiis meretriciis.
Mil. Hoc prīmum agamus quod cōnsilium cepimus.
abeamus intrō, ut Collybiscum uilicum
hanc perdoceamus ut ferat fallāciam.
Agor. Quamquam Cupidō in corde uorsatur, tamen
tibi auscultabō. Mil. Faciam ut factō gaudeās.
inest amoris macula huic hominī in pectore,
sine damnō magnō quae eluī nē utiquam potest.
itaque hic scelestus est homō lenō Lycus,
quoi iam īnfortunī intenta ballistast probe,
quam ego haud multō post mittam ē ballistariō.
sed Adelphasium eccam exit atque Anterastilis.
haec est prior, quae meum erum dementem facit.
sed euocabō. heus, ī foras, Agorastoclēs,
sī uīs uidere lūdōs iucundissimōs.
Agorastoclēs quid istuc tumultist, Milphiō. Mil. Em amorēs tuōs,
sī uīs spectare. Agor. O multa tibi dī dent bona,
quom hoc mī optulistī tam lepidum spectaculum.

I.II

Adelphasium Negotī sibī quī uolet uim parare,
nāuem et mulierem, haec duō comparatō.
nam nūllae magis rēs duae plūs negoti
habent, forte sī occeperis exornare,
[neque umquam satis hae duae rēs ornantur]
neque eis ūlla ornandī satis satietās est.
atque haec, ut loquor, nunc domō docta dicō.
nam nōs usque ab aurora ad hoc quod dieī est,
[postquam aurora inluxit, numquam concessamus]
ex industria ambae numquam concessamus
lauarī aut fricarī aut tergerī aut ornarī,
polirī expolirī, pingī fingī. et una
binae singulis quae datae nōbīs ancillae,
eae nōs lauandō eluendō operam dederunt,
aggerundaque aqua sunt uirī duō defessī.
apage sīs, negōtī quantum in muliere una est.
sed uērō duae, sat sciō, maxumō uni
poplō cuilubet plūs satis dare potis sunt,
quae noctēs diesque omnī in aetāte semper
ornantur, lauantur, tergentur, poliuntur.
postrēmō modus muliebris nullust: numquam
lauandō et fricandō scimus facere finem.
[nam quae lauta est nisī perculta est, meō quidem animō quasī inluta est.]
Anterastilis Miror equidem, soror, tē istaec sīc fabularī,
quae tam callida et docta sīs et faceta.
nam quom sedulō munditer nōs habemus,
uix aegreque amatorculōs inuenimus.
Ad. Ita est. uērum hoc ūnum tamen cogitatō:
modus omnibus rēbus, soror, optimus est habitū.
nimia omnia nimium exhibent negōtī hominibus ex sē.
#ANT# soror, cogita, amābō, item nōs perhiberi
quam sī salsa muriatica esse autumantur:
[sine omnī lepore et sine suauitate]
nisī multa aqua usque et diū macerantur,
olent, salsa sunt, tangere ut nōn uelis.
item nōs sumus
[eius seminis mulierēs sunt]
īnsulsae admodum atque inuenustae
sine munditia et sumptū.
Mil. Coqua est haec quidem, agorastoclēs, ut ego opinor:
scit, muriatica ut maceret. Agor. quid molestuss.
Ad. Soror, parce, amābō: sat est istuc aliōs
dīcere nōbīs, nē nosmet in nostra etiam uitia loquamur.
#ANT# quiescō. Ad. Ergō amō tē. sed hoc nunc respondē
mihi: sunt hic omnia,
quae ad deum pācem oportet adesse. Ant. Omnia accurauī.
Agor. Diem pulchrum et celebrem et uenustatis plenum,
dignum Venere pol, quoi sunt aphrodisia hodiē.
Mil. ecquid gratiae, quom hūc forās tē euocauī.
iam num mē decet donari
cadō uīnī ueteris. dīc dare. nil respondēs.
lingua huic excidit, ut ego opinor.
quid hic, malum, astāns opstipuistī. Agor. Sine amem, nē opturba ac tacē.
Mil. Taceō. Agor. #S# tacuissēs, iam istuc taceō nōn gnātum foret.
#ANT# eamus, mea soror. Ad. Ehō amābō, quid illō nunc properās. Ant. Rogās.
quia erus nōs apud aedem Veneris mantat. Ad. Maneat pol. mane.
turba est nunc apud aram. an tē ibī uīs inter istās uersarier
prosedas, pistorum amicas, reliquiās alicarias,
miserās schoenō delibutās seruolicolās sordidas,
quae tibi olant stabulum statumque, sellam et sessibulum merum,
quās adeō hau quisquam umquam liber tetigit neque duxit domum,
seruolorum sordidulorum scorta diobolaria.
Mil. I in malam crucem. tūn audēs etiam seruōs spernere,
propudium. quasī bella sit, quasī eampse rēgēs ductitent,
mōnstrum mulieris, tantilla tanta uerba funditat,
quoius ego nebulaī cyathō septem noctēs nōn emam.
Agor. dī immortalēs omnipotentēs, quid est apud uōs pulchrius.
quid habetis quī mage immortalēs uōs crēdam esse quam ego siem,
quī haec tanta oculīs bona concipiō. nam Venus nōn est Venus:
hanc equidem Venerem uenerabor, mē ut amet posthāc propitia.
Milphiō, heus, ubī es. Mil. Assum apud tē, eccum. Agor. at ego elixus sīs uolō.
Mil. Enim uērō, ere, facis deliciās. Agor. De tequidem haec didicī omnia.
Mil. Etiamne ut amēs eam quam numquam tetigeris. Agor. Nihil id quidemst:
deōs quoque edepol et amō et metuō, quibus tamen abstineō manus.
#ANT# eū ecastor, quom ōrnātum aspiciō nostrum ambarum, paenitet
exornatae ut simus. Ad. Immō uērō sānē commode.
nam prō erilī et nostrō quaestū satis bene ornatae sumus.
nōn enim potis est quaestus fierī, nī sumptus sequitur, sciō,
et tamen quaestus nōn cōnsistet, sī eum sumptus superat, soror.
eō illud satiust, satis quod habitu, <haud satis est quod> plūs quam sat est.
Agor. Ita mē dī ament, ut illa mē amet malim quam dī, Milphiō.
nam illa mulier lapidem silicem subigere, ut sē amet, potest.
Mil. Pol id quidem hau mentire, nam tū es lapide silice stultior,
quī hanc amēs. Agor. at uide sīs, cum illac numquam limauī caput.
Mil. Curram igitur aliquō ad piscinam aut ad lacum, limum petam.
Agor. quid eō opust. Mil. ego dicam: ut illī et tibi limem caput.
Agor. I in malam rem. Mil. Ibī sum equidem. Agor. Perdis. Mil. Taceō. Agor. at perpetuō uolō.
Mil. Enim uērō, ere, meō mē lacessis ludō et deliciās facis.
#ANT# satis nunc lepide ornatam crēdō, soror, tē tibi uiderier.
sed ubī exempla cōnferentur meretricum aliarum, ibī tibi
erit cordolium, sī quam ornatam melius forte aspexeris.
Ad. Inuidia in mē numquam innatast neque malitia, mea soror.
bonō mēd esse ingeniō ornatam quam aurō multō mauolō:
aurum, id fortuna inuenitur, natura ingenium bonum.
[bonam ego quam beatam mē esse nimiō dīcī mauolō.]
meretricem pudōrem gerere magis decet quam purpuram:
[magisque meretricem pudōrem quam aurum gerere condecet.]
pulchrum ōrnātum turpēs mōrēs peius caenō conlinunt,
lepidī mōrēs turpem ōrnātum facile factīs comprobant.
Agor. Ehō tū, uin tū facinus facere lepidum et festiuom. Mil. Volō.
Agor. Potesne mī auscultare. Mil. Possum. Agor. Abī domum ac suspende tē.
Mil. Quam ob rem. Agor.quia iam numquam audibis uerba tot tam suauia.
quid tibi opust uixisse. auscultā mihi modō ac suspende tē.
Mil. Siquidem tū es mēcum futurus prō uua passa pēnsilis.
Agor. at ego amō hanc. Mil. at ego esse et bibere. Ad. Ehō tū, quid ais. Ant. quid rogās.
Ad. Viden tū. plenī oculī sorderum quī erant, iam splendent mihi.
#ANT# immō etiam in mediō oculō paullum sordest. Ad. cedo sīs dexteram.
Agor. ut quidem tū huius oculōs inlutis manibus tractēs aut terās.
#ANT# nimia nōs socordia hodiē tenuit. Ad. quā dē rē, obsecrō.
#ANT# quia nōn iam dūdum ante lūcem ad aedem Veneris uenimus,
primae ut īnferremus ignem in aram. Ad. Aha, nōn factost opus:
quae habent nocturna ora, noctū sacruficatum īre occupant.
prius quam Venus expergiscatur, prius deproperant sedulō
sacruficare. nam uigilante Venere sī ueniant eae,
ita sunt turpēs, crēdō ecastor Venerem ipsam ē fanō fugent.
Agor. Milphiō. Mil. Edepol Milphionem miserum. quid nunc uīs tibi.
Agor. Opsecrō hercle, ut mulsa loquitur. Mil. Nil nisī laterculōs,
sesumam papaueremque, triticum et frictās nucēs.
Ag. ecquid amāre uideor. #M# damnum, quod Mercurius minime amat.
Agor. Namque edepol lucrum amāre nūllum amatorem addecet.
#ANT# eamus, mea germana. Ad. Age sīs, ut lubet. Ant. Sequere hāc. Ad. Sequor.
Mil. Eunt hae. Agor. quid sī adeamus. Mil. Adeās. Agor. Primum prima salua sīs,
et secunda tū secundō saluē in pretiō. tertia
saluē extrā pretium. Anc. Tum pol ego et oleum et operam perdidī.
Agor. quō tē agis. Ad. Egone. in aedem Veneris. Agor. quid eō. Ad. ut Venerem propitiem.
Agor. Ehō, an irata est. propitia hercle est. uel ego prō illa spondeō.
quid tū ais. Ad. quid mihi molestuss, opsecrō. Agor. Aha, tam saeuiter.
Ad. Mitte, amābō. Agor. quid festinās. turba nunc illī est. Ad. Sciō.
sunt illī aliae quās spectare ego, et mē spectarī uolō.
Agor.quī lubet spectare turpēs, pulchram spectandam dare.
Ad.quia apud aedem Veneris hodiē est mercatus meretricius:
eō conueniunt mercatorēs, ibī ego mē ostendī uolō.
Agor. Inuendibilī mercī oportet ultrō emptorem adducere:
proba mers facile emptorem reperit, tam etsī in abstrusō sitast.
quid ais tū. quandō illī apud mē mēcum caput et corpus copulās. †
Ad. quō diē Orcus Acherunte mortuōs amiserit.
Agor. Sunt mihi intus nesciō quot nummī aureī lymphaticī.
Ad. Defertō ad mē, faxō āctūtum cōnstiterit lymphaticum.
Mil. Bellula hercle. Agor. I dierēctē in maxumam malam crucem.
Mil. Quam magis aspectō, tam magis est nimbata et nūgae merae.
Ad. Segrega sermonem. taedet. Agor. Age, sustolle hoc amiculum.
Ad. Pura sum, comperce amābō mē attrectare, Agorastoclēs.
Agor. quid agam nunc. Ad. #S# sapias, curam hanc facere compendī potes.
Ag. quid. ego nōn tē curem. quid ais, Milphiō. #M# ecce odium meum.
quid mē uīs. Ag. Cur mī haec irata est. #M# cur haec irata est tibi.
cur ego id curem. namque istaec magis meast curatiō. †
Agor. iam hercle tū periistī, nisī illam mihi tam tranquillam facis
quam mare olimst, quom ibī alcedō pullōs educit suōs.
Mil. quid faciam. Agor. Exora, blandire, expalpa. Mil. Faciam sedulō.
sed uide sīs, nē tū oratorem hunc pugnīs pectās posteā.
Agor. nōn faciam. Ad. nōn aequōs in mē es, sed morāre et male facis.
bene promittis multa ex multīs: omnia in cassum cadunt.
liberare iurauistī mē haud semel, sed centiēns:
dum tē exspectō, neque ego usquam aliam mihi parauī cōpiam
neque istuc usquam apparet. ita nunc seruiō nihilō minus.
ī, soror. apscede tū ā mē. Agor. Periī. ecquid agis, Milphiō.
Mil. Mea uoluptās, mea delicia, mea uita, mea amoenitas,
meus ocellus, meum labellum, mea salūs, meum sauium,
meum mel, meum cor, mea colustra, meus molliculus caseus 
Agor. Mene ego illaec patiar praesente dīcī. discrucior miser,
nisī ego illum iubeō quadrigis cursim ad carnificem rapī.
Mil. Nolī, amābō, suscēnsere erō meō, causa mea.
ego faxō, sī nōn irata es, ninnium prō tē dabit
atque tē faciet ut sīs ciuis Attica atque libera.
quīn adire sinis. quīn tibi quī bene uolunt, bene uīs item.
sī ante quid mentitust, nunciam dehinc erit uerax tibi.
sine tē exorem, sine prehendam auriculis, sine dem sauium.
Ad. Apscede hinc sīs, sycophanta par erō. Mil. at scīn quō modō.
iam hercle ego faciam ploratillum, nisī tē faciō propitiam,
atque hic nē mē uerberetillum faciat, nisī tē propitiō,
male formidō: nouī ego huius mōrēs morosī malōs.
quam ob rem amābō, mea uoluptās, sine tē hoc exorarier.
Agor. nōn ego homō triobolī sum, nisī ego illī mastigiae
exturbō oculōs atque dentēs. em uoluptātem tibi,
em mel, em cor, em labellum, em salūtem, em sauium.
Mil. Impias, ere, tē: oratorem uerberās. Agor. iam istōc magis:
[etiam ocellum addam et labellum et linguam. Mil. ecquid faciēs modī.
Ag.] sīcine ego tē orare iussī. Mil. quō modō ergō orem. Ag. Rogās.
sīc enim dicerēs, sceleste: huius uoluptās, tē opsecrō,
huius mel, huius cor, huius labellum, huius lingua, huius sauium,
huius delicia, huius salūs amoena, huius festiuitās.
[huius colustra, huius dulciculus caseus, mastigia,
huius cor, huius studium, huius sauium, mastigia]
omnia illa, quae dicebās tua, esse ea memorarēs mea.
Mil. Opsecrō hercle tē, uoluptās huius atque odium meum,
huius amica mammeata, mea inimica et maleuola,
oculus huius, lippitudō mea, mel huius, fel meum,
ut tū huic irata nē sīs aut, sī id fierī nōn potest,
capiās restim ac tē suspendās cum erō et uostra familia.
nam mihi iam uideō propter tē uictitandum sorbilō,
itaque iam quasī ostreatum tergum ulceribus gestitō
propter amōrem uestrum. Ad. Amabō, mēn prohibere postulas
nē tē uerberet magis quam nē mendax mē aduorsum siet.
#ANT# aliquid huic respondē, amābō, commode, nē incommodus
nōbīs sit. nam detinet nōs dē nostrō negotiō.
Ad. uērum. etiam tibi hanc amittam noxiam ūnam, Agorastoclēs.
nōn sum irata. Agor. nōn es. Ad. nōn sum. Agor. Da ergō, ut crēdam, sauium.
Ad. Mox dabō, quom ab rē dīuīna redierō. Agor. I ergō strenue.
Ad. Sequere mē, soror. Agor. Atque audīn etiam. Venerī dīcitō
multam meīs uerbīs salūtem. Ad. Dicam. Ag. Atque hoc audī. Ad. quid est.
Agor. Paucis uerbīs rem dīuīnam facitō. atque audīn. respice.
respexit. idem edepol Venerem crēdō facturam tibi.

I.III

quid nunc mī es auctor, Milphiō. Mil. ut mē uerberes
atque auctionem faciās. nam impunissume
tibi quidem hercle uendere hāsce aedīs licet.
Agor. quid iam. Mil. Maiorem partem in ore habitās meō.
Agor. Supersede istīs uerbīs. Mil. quid nunc uīs tibi.
Agor. Trecentōs Philippōs Collybiscō uilicō
dedī dūdum, prius quam mē euocauistī forās.
nunc opsecrō tē, Milphiō, hanc per dexteram
perque hanc sororem laeuam perque oculōs tuos
[perque meōs amorēs perque Adelphasium meam]
perque tuam libertatem Mil. Em nunc nihil opsecrās.
Agor. #M# milphidisce, mea commodītas, mea salūs,
fac quod facturum tē esse promistī mihi,
ut ego hunc lenonem perdam. Mil. Perfacile id quidemst.
ī, adduce testis tēcum. ego intus interim
iam et ornamentis meīs et sycophantiis
tuom exornabō uilicum. propera atque abī.
Agor. Fugiō. Mil. Meum est istuc magis officium quam tuom.
Agor. Egone egone, sī istuc lepide ecfexis Mil. I modō.
Agor. ut nōn ego tē hodie Mil. Abī modō. Agor. Emittam manu 
Mil. I modō. Ag. nōn hercle meream. Mil. Oh Ag. Vah Mil. Abī modō.
Agor. Quantum Acheruntest mortuorum. Mil. Etiamne abīs.
Agor. Neque quantum aquaist in marī. Mil. Abiturun es.
Agor. Neque nubēs omnēs quantumst. Mil. Pergin pergere.
Agor. Neque stellae in caelō. Mil. Pergin auris tundere.
Agor. Neque hoc neque illud neque enim uērō serio 
neque hercle uero quid opust uerbīs. quippinī.
quod unō uerbo dicere hic quiduīs licet,
neque hercle uērō sēriō, scīn quomodō.
ita mē dī amabunt, uin bona dicam fide,
quod hic inter nōs liceat. ita mē Iuppiter,
scīn quam uidētur. credin quod ego fabuler.
Mil. #S# nequeō facere ut abeas, egomet abierō.
nam istī quidem hercle orationī Oedipō
opust coniectore, quī Sphingī interprēs fuit.
Agor. Illic hinc īrātus abiit. nunc mihi cautiō est,
nē meamet culpa meō amōrī obiexim moram.
ibō atque arcessam testis, quandō Amor iubet
mē oboedientem esse seruō liberum.

II.I

Lycus dī illum īnfelicent omnēs, quī post hunc diem
lenō ūllam Venerī umquam immolarit hostiam
quiue ūllum turis granum sacruficauerit.
nam ego hodiē īnfēlīx dīs meīs iratissumis
sex immolauī agnōs, nec potuī tamen
propitiam Venerem facere utī esset mihi.
quoniam litare nequeō, abiī illim īlicō
īrātus, uotuī exta prosicarier.
[neque ea poricere uoluī, quoniam nōn bona
haruspex dīxit: deam esse indignam credidī.]
eō pactō auarae Venerī pulcrē adiī manum.
quandō id quod sat erat satis habēre noluit,
ego pausam fēcī. sīc agō, sīc mē decet.
ego faxō posthāc dī deaeque ceteri
contentiorēs mage erunt atque auidī minus,
quom scibunt, Venerī ut adierit lenō manum.
condigne haruspex, nōn homō triobolī,
omnibus in extis aibat portendī mihi
malum damnumque et deōs esse iratōs mihi.
quid eī dīuīnī aut humanī aequomst crēdere.
mina mihi argentī dōnō postilla datast.
sed quaesō, ubī nam illic restitit milēs modō,
quī hanc mihi donauit, quem ego uocauī ad prandium.
sed eccum incēdit. Antamonidēs Ita ut occepī dīcere,
lenulle, dē illa pugna Pentetronica,
quom sexaginta milia hominum unō diē
uolaticorum manibus occidī meīs.
Lyc. Volaticorum hominum. Antam. Ita dicō quidem.
Lyc. An, opsecrō, usquam sunt hominēs uolaticī.
Antam. Fuere. uērum ego interfecī. Lyc. quō modō
potuistī. Antam. Dicam. uiscum legionī dedi
fundasque. eō praesternebant folia farferī.
Lyc. Quoī reī. Antam. Ad fundās uiscus nē adhaeresceret.
Lyc. perge. optumē hercle perierās. quid posteā.
Antam. In fundās uiscī indebant grandiculōs globōs,
eō illōs uolantis iussī funditarier.
quid multa uerba. quemquem uiscō offenderant,
tam crēbrī ad terram accidebant quam pira.
ut quisque acciderat, eum necabam īlicō
per cerebrum pinna sua sibī, quasī turturem.
Lyc. #S# hercle istuc umquam factum est, tum mē Iuppiter
faciat ut semper sacruficem nec umquam litem.
A. An mī haec nōn credis. L. Credō, ut mī aequomst credier.
age eamus intrō. Lyc. Dum exta referuntur, uolō
narrare tibi etiam ūnam pugnam. Lyc. Nil moror.
A. auscultā. L. nōn hercle auscultabō. A. quō modō.
colaphis quidem hercle tuom iam dilidam caput,
nisī aut auscultās aut is in malam crucem.
Lyc. Malam crucem ibō potius. Antam. Certumnest tibi.
Lyc. Certum. Antam. Tum tū igitur diē bonō Aphrodisiis
addice tuam mihi meretricem minusculam.
Lyc. Ita rēs dīuīna mihi fuit: rēs serias
omnis extollō ex hoc diē in alium diem.
Antam. Profestōs festōs habeam decretum est mihi.
Lyc. Nunc hinc eamus intrō. sequere hāc mē. Antam. Seqor.
in hunc diem iam tuōs sum mercennarius.

III.I

Agorastoclēs Íta mē dī ament, tardō amīcō nihil est quicquam inaequius,
praesertim hominī amantī, quī quidquid agit properat omnia.
sicut ego hōs dūcō aduocatōs, hominēs spissigradissimōs,
tardiorēs quam corbitae sunt in tranquillō marī.
atque equidem hercle dedita opera amicōs fugitauī senēs.
scībam aetāte tardiorēs, metuī meō amōrī moram.
nēquīquam hōs procōs mī elegī loripedis, tardissimōs.
quīn sī iturī hodiē estis, ite, aut ite hinc in malam crucem.
sīcine oportet īre amicōs hominī amantī operam datum.
nam iste quidem gradus succretust cribrō pollinariō,
nisī cum pedicis condidicistis istōc grassarī gradū.
Aduocatī Heus tū, quamquam nōs uidemur tibi plebeiī et pauperēs,
sī nec rēctē dīcis nōbīs, dīues dē summō locō,
diuitem audācter solemus mactare īnfortuniō.
nec tibi nōs obnoxiī [sumus] istuc, quid tū amēs aut oderis:
quom argentum prō capite dedimus, nostrum dedimus, nōn tuom.
liberōs nōs esse oportet. nōs tē nihilī pendimus,
nē tuō nōs amōrī seruōs [tuos] esse addictōs cēnseās.
liberōs hominēs per urbem modīcō magis par est gradu
īre, seruile esse dūcō festinantem currere.
praesertim in rē populī placida atque interfectis hostibus
nōn decet tumultuarī. sed sī properabās magis,
pridie nōs tē aduocatōs hūc duxisse oportuit.
nē tū opinere, haud quisquam hodiē nostrum curret per uias,
neque nōs populus prō cerritis īnsectabit lapidibus.
Agor. at sī ad prandium mē in aedem uōs dixissem dūcere,
uinceretis ceruom cursū uel gralatorem gradu.
nunc uōs quia mihi aduocatōs dīxī et testis dūcere,
podagrosī estis ac uicistis cochleam tarditudine.
Adū. An uērō nōn iusta causa est, quor curratur celeriter
ubī bibas, edās dē alienō quantum uelis usque ad fatim,
quod tū inuitus numquam reddās dominō, dē quoiō ederis.
sed tamen cum eō cum quiquī, quamquam sumus pauperculī,
est domī quod edimus, nē nōs tam contemptim conterās.
quidquid est pauxillulum illuc, nostrum id omne, nōn tuomst,
neque nōs quemquam flagitamus neque nōs quisquam flagitat.
tua causa nēmō nostrorumst suōs rupturus ramitēs.
Agor. Nimis iracundī estis: equidem haec uōbīs dīxī per iocum.
Adū. Per iocum itidem dictum habētō quae nōs tibi respondimus.
[Agor. Obsecrō hercle, operam celocem hanc mihi, nē corbitam date.
attrepidate saltem, nam uōs adproperare haud postulō.
Adū. #S# quid tū placidē otioseque agere uīs, operam damus.
sī properas, cursorēs meliust tē aduocatōs dūcere.]
Agor. Scitis rem, narrauī uōbīs quod uestra opera mī opus siet,
dē lēnōne hoc, quī mē amantem ludificatur tam diū,
eī paratae ut sint īnsidiae dē aurō et dē seruō meō.
Adū. Omnia istaec scimus iam nōs, sī hī spectātōrēs sciant.
hōrunc hic nunc causa haec agitur spectatorum fabula:
hōs tē satius est docere, ut, quandō agas, quid agās sciant.
nōs tū nē curassis: scimus rem omnem, quippe omnēs simul
didicimus tēcum una, ut respondēre possemus tibi.
Agor. Ita profectō est. sed agite igitur, ut sciam uōs scīre rem,
expedite [et] mihi quae uōbīs dūdum dīxī dicite.
Adū. Itane. temptās an sciamus. nōn meminisse nōs ratuss,
quō modō trecentōs Philippōs Collybiscō uilicō
dederis, quōs deferret hūc ad lenonem inimicum tuom,
[isque] sē ut assimularet peregrinum esse aliunde ex aliō oppidō.
ubī is detulerit, tū eō quaesitum seruom adueniēs tuom
cum pecunia. Agor. Meministis memoriter, seruastis mē.
Adū. ille negabit: Milphionem quaerī cēnsebit tuom.
id duplicabit omne furtum. lenō addicetur tibi.
ad eam rem nōs esse testis uīs tibi. Agor. Tenetis rem.
Adū. Vix quidem hercle, ita pauxilla est, digitulis primoribus.
Agor. [Hoc citō et cursim est agendum. propera iam quantum potest.
Adū. Bene ualē igitur. tē aduocatōs meliust celeris dūcere.
tardī sumus nōs. Agor. Optime itis, pessime hercle dicitis.
quīn etiam deciderint uōbīs fēmina in talōs uelim.
Adū. at edepol nōs tibi in lumbōs linguam atque oculōs in solum.
Agor. Heia, hau uostrumst iracundōs esse, quod dīxī iocō.
Adū. Nec tuom quidem est amicis per iocum iniuste loquī.
Agor. Mittite istaec. quid uelim uōs, scitis. Adū. Callemus probe:
lenonem ut periurum perdas, id studēs. Agor. Tenetis rem.]
euge, opportune egrediuntur Milphiō una et uilicus.
basilice exornatus incēdit et fabrē ad fallāciam.

III.II
Milphiō iam tenēs praecepta in corde. Collybiscus Pulchre. Mil. uidē sīs calleās.
Coll. quid opust uerbīs. callum aprugnum callere aequē nōn sinam.
Mil. Fac modō ut condocta tibi sint dicta ad hanc fallāciam.
Coll.quīn edepol condoctior sum, quam tragoedī aut comicī.
Mil. Probus homost. Agor. Adeamus propius. Mil. Adsunt testēs. Agor. Tot quidem.
Mil. nōn potuistī adducere hominēs magis ad hanc rem idoneōs.
nam istōrum nūllus nefastust: comitialēs sunt merī.
ibī habitant, ibī eōs cōnspiciās quam praetorem saepius.
hodiē iuris coctiorēs nōn sunt quī litēs creant,
quam hī sunt, quī sī nihil est quīcum litigent, litēs emunt.
Adū. dī tē perdant. #M# Vōs quidem hercle cum eō cum quiquī tamen
et bene et benigne facitis, quom erō amantī operam datis.
sed istī iam sciunt, negōtī quid sit. Agor. Omne in ōrdine.
Mil. Tum uōs animum aduortite igitur. hunc uōs lenonem Lycum
nouistis. Adū. Facile. Coll. at pol ego eum, quā sit faciē, nesciō.
eum mihi uolō demōnstretis hominem. Adū. nōs curabimus.
satis praeceptumst. Agor. Hic trecentōs nummōs numeratōs habet.
Adū. Ergō nōs īnspicere oportet istuc aurum, Agorastoclēs,
ut sciamus quid dicamus mox prō testimoniō.
Coll. Agite, īnspicite. Adū. Aurum est profectō hoc, spectātōrēs, comicum:
maceratō hoc pinguēs fiunt aurō in barbaria bouēs.
uērum ad hanc rem agundam Philippum est: ita nōs adsimulabimus.
Coll. Sed ita adsimulatote quasī ego sim peregrinus. Adū. Scilicet,
et quidem quasī tū nōbīscum adueniēns hodiē oraueris,
liberum ut commostraremus tibi locum et uoluptarium,
ubī amēs, potes, pergraecere. Coll. Eu, edepol mortālēs malōs.
Agor. ego enim docuī. Mil.quis tē porrō. Coll. Agite intrō abite, Agorastoclēs,
nē hic uōs mēcum cōnspicetur lenō neū fallaciae
praepedimentum obiciatur. Adū. Hic homō sapienter sapit.
facite quod iubet. Agor. Abeamus. sed uos Adū. Satis dictumst. abī.
Agor. Abeō. Adū. Quaesō, dī immortalēs, quīn abīs. Agor. Abeō. Adū. Sapis.
Coll. St,
tacē. Adū. quid est. Coll. Forēs hae fecerunt magnum flagitium modō.
Adū. quid <id> est flagitī. Coll. Crepuerunt clārē. Adū. dī tē perduint.
pone nōs recede. Coll. Fiat. Adū. nōs priorēs ibimus.
Coll. Faciunt scurrae quod cōnsuerunt: pone sēsē hominēs locant.
Adū. Illic homō est, quī egreditur, lenō. #C# Bonus est, nam similis malist.
iam nunc ego illī egredientī sanguinem exsugam procul.

III.III
Lycus iam ego istuc reuortar, milēs. conuiuās uolō
reperire nōbīs commodōs, quī una sient.
interibī attulerint exta, atque eadem mulierēs
iam ab rē dīuīna crēdō apparebunt domī.
sed quid hūc tantum hominum incedunt. ecquidnam adferunt.
et ille chlamydatus quisnam est, quī sequitur procul.
Adū. Aetolī cīuēs tē salutamus, Lyce,
quamquam hanc salūtem ferimus inuitī tibi.
Lyc. Fortunatī omnēs sitis, quod certō sciō
nec fore nec fortunam id situram fierī.
Adū. Istic est thēnsaurus stultis in lingua situs,
ut quaestuī habeant male loquī melioribus.
Lyc. Viam quī nescit, quā deueniat ad mare,
eum oportet amnem quaerere comitem sibī.
ego male loquendī uōbīs nesciuī uiam:
nunc uōs mihi amnēs estis. uōs certum est sequi:
sī bene dicetis, uostra ripa uōs sequar,
sī male dicetis, uostrō gradiar limite.
Adū. Malō bene facere tantundemst periculum
quantum bonō male facere. Lyc.quī uērō. Adū. Sciēs.
malō sī quid bene facias, [id] beneficium interit.
bonō sī quid male facias, aetātem expetit.
Lyc. Facete dictum. sed quid istuc ad mē attinet.
Adū.quia nōs honōris tuī causa ad tē uenimus,
quamquam bene uolumus leniter lenonibus.
Lyc. #S# quid bonī adportatis, habeō grātiam.
Adū. Bonī dē nostrō tibi nec ferimus nec damus
neque pollicemur, neque adeō uolumus datum.
Lyc. Credō hercle uōbīs: ita uestra est benignitās.
sed quid nunc uoltis. Adū. Hunc chlamydatum quem uidēs,
eī Mars iratust. Coll. Capitī uestrō istuc quidem.
Adū. Nunc hunc, Lyce, ad tē diripiundum adducimus.
Coll. Cum praeda hic hodiē incedet uenator domum:
canēs compellunt in plagās lepide lupum.
Lyc.quis hic est. Adū. Nescimus nōs quidem istum quī siet.
nisī dūdum mane ut ad portum processimus,
atque istum ē nāuī exeuntem oneraria
uidemus. adiit ad nōs extemplō exiēns.
salutat, respondēmus. Coll. Mortalis malōs,
ut ingrediuntur docte in sycophantiam.
Lyc. quid deinde. Adū. Sermonem ibī nōbīscum copulat.
ait sē peregrinum esse huius ignarum oppidī.
locum sibī uelle liberum praeberier,
ubī nequam faciat. nōs hominem ad tē adduximus.
tū sī tē dī amant, agere tuam rem occasiost.
Lyc. Itane. Adū. ille est cupiēns, aurum habet. Lyc. Praeda haec meast.
Adū. Potare, amāre uolt. Lyc. Locum lepidum dabō.
Adū. at enim hic clam furtim esse uolt, nē quis sciat
nēue arbiter sit. nam hic latrō in Sparta fuit,
ut quidem ipse nōbīs dīxit, apud rēgem Attalum.
inde hūc aufugit, quoniam capitur oppidum.
Coll. Nimis lepide dē latrone, dē Sparta optumē.
Lyc. dī deaeque uōbīs multa bona dent, quom mihi
et bene praecipitis et bonam praedam datis.
Adū. Immō ut ipse nōbīs dīxit, quō accurēs magis,
trecentōs nummōs Philippōs portat praesidī.
Lyc. Rex sum, sī ego illum hodiē ad mē hominem adlexerō.
Adū.quīn hic quidem tuōs est. Lyc. Opsecrō hercle hortaminī,
ut deuortatur ad mē in hospitium optumum.
Adū. Neque nōs hortarī neque dehortarī decet
hominem peregrinum: tuam rem tū agēs, sī sapis.
nōs tibi palumbem ad aream usque adduximus:
nunc tē illum meliust capere, sī captum esse uīs.
Coll. Iamne itis. quid quod uōbīs mandauī, hospitēs.
Adū. Cum illoc tē meliust tuam rem, adulēscēns, loqui:
illic est ad istās rēs probus, quās quaeritās.
Coll. Videre equidem uōs uellem, quom huic aurum darem.
Adū. Illinc procul nōs istuc īnspectabimus.
Coll. Bonam dedistis mihi operam. Lyc. It ad mē lucrum.
Coll. Illud quidem quorsum asinus caedit calcibus.
Lyc. Blande hominem compellabō. hospes hospitem
salutat. saluom tē aduenīre gaudeō.
Coll. Multa tibi dī dent bona, quom mē saluom esse uīs.
Lyc. Hospitium tē aiunt quaeritare. Coll. Quaeritō.
Lyc. Ita illī dixerunt, quī hinc ā mē abierunt modō,
tē quaeritare ā muscis. Coll. Minime gentium.
Lyc. quid ita. Coll.quia <ā> muscis sī mī hospitium quaererem,
adueniēns irem in carcerem recta uia.
ego id quaerō hospitium, ubī ego curer mollius,
quam regī Antiochō oculī curarī solent.
Lyc. Edepol nē tibi illud possum festiuom dare,
siquidem potes esse tē patī in lepidō locō,
in lectō lepide stratō lepidam mulierem
complexum contrectare. Coll. Is, lenō, uiam.
Lyc. V.I tū Leucadiō, Lesbiō, Thasiō, Chiō,
uetustate uīnō edentulō aetātem inrigēs.
ibī ego tē replebō usque unguentum geumatis,
quid multa uerba. faciam, ubī tū laueris,
ibī ut balneator faciat unguentariam.
sed haec latrocinantur, quae ego dīxī, omnia.
Coll. quid ita. Lyc.quia aurum poscunt praesentarium.
Coll.quīn hercle accipere tū nōn mauis quam ego dare.
Adū. quid sī euocemus hūc forās Agorastoclem,
ut ipsus testis sit sibī certissumus.
heus tū, quī furem captas, egredere ocius,
ut tūte īnspectēs aurum lenonī darī.

III.IV
Agorastoclēs quid est. quid uoltis, testēs. Adū. Specta ad dexteram.
tuōs seruōs aurum ipsī lenonī dabit.
Coll. Age, accipe hoc sīs: hic sunt numeratī aurei
trecentī nummī, quī uocantur Philippeī.
hinc mē procura. properē hōsce apsumī uolō.
Lyc. Edepol fēcistī prodigum promum tibi.
age, eamus intrō. Coll. Te sequor. Lyc. Age, age, ambulā,
ibī, quae reliqua, alia fabulabimur.
Coll. Eadem narrabō tibi rēs Spartiaticās.
L.quīn sequere mē ergō. C. Abduc intrō. addictum tenēs.
Agor. quid nunc mī auctorēs estis. Adū. ut frūgī siēs.
Agor. quid sī animus esse nōn sinit. Adū. Estō ut sinit.
Agor. Vidistis, lenō quom aurum accepit. Adū. Vidimus.
Agor. Eum uōs meum esse seruom scitis. Adū. Sciuimus.
Agor. Rem aduersus populī saepe lēgēs. Adū. Sciuimus.
Agor. Em istaec uolō ergō uōs commeminisse omnia,
mox quom ad praetorem usus ueniet. Adū. Meminimus.
Agor. quid sī recentī rē aedīs pultem. Adū. Cēnseō.
Agor. #S# pultem, nōn recludet. Adū. Panem frangitō.
Agor. #S# exierit lenō, quid tum. hominem interrogem,
meus seruōs ad eum ueneritne. Adū.quippinī.
[Agor. Cum aurī ducentis nummis Philippis. Adū.quippinī.
Ag. Ibī extemplō lenō errabit. Ad. quā dē rē. Ag. Rogās.
quia centum nummis minus dicetur. Adū. Bene putās.
Agor. Alium cēnsebit quaeritarī. Adū. Scilicet.]
Agor. Extemplō denegabit. Adū. Iuratus quidem.
Ag. Homō furtī sēsē adstringet. Ad. Haū dubium id quidemst.
Agor. Quantum quantum ad eum erit delatum. Adū.quippinī.
Agor. Diespiter uōs perduit. Adū. Te quippinī.
Agor. Ibō et pultabō ianuam iam. Adū.quippinī.
Agor. Tacendī tempus est, nam crepuerunt forēs.
forās egredirī uideō lenonem Lycum.
adeste quaesō. Adū.quippinī. † sī uoles
operire capita, nē nōs lenō nouerit,
quī illī malae reī tantae fuimus inlicēs.

III.u
Lycus Suspendant omnēs nunciam sē haruspicēs,
quam ego illis posthāc quod loquantur creduam,
quī in rē dīuīna dūdum dicebant mihi
malum damnumque maximum portendier:
is explicauī meam rem postilla lucrō.
Agor. Saluōs sīs, lenō. Lyc. dī tē ament, Agorastoclēs.
Agor. Magis mē benigne nunc salūtās quam antidhāc.
Lyc. Tranquillitās euenit, quasī nāuī in mari:
utquomque est uentus, exim uelum uortitur.
Agor. Valeant apud tē quōs uolō. atque haud tē uolō.
Lyc. Valent ut postulatumst, uērum nōn tibi.
Agor. Mitte ad mē, sī audēs, hodiē Adelphasium tuam,
diē festō celebrī nobilique Aphrodisiis.
Lyc. Calidum prandistī prandium hodiē. dīc mihi.
Agor. quid iam. Lyc.quia ōs nunc frigefactas, quom rogās.
Agor. Hoc age sīs, lenō. seruom esse audīuī meum
apud tē. Lyc. Apud mē. numquam factum reperiēs.
Agor. Mentire. nam ad tē uenit aurumque attulit.
ita mihi renuntiatumst, quibus crēdō satis.
Lyc. Malus es, captatum mē aduenis cum testibus.
tuorum apud mē nemost nec quicquam tuī.
Agor. Mementote illud, aduocatī. Adū. Meminimus.
Lyc. Hahahae, iam teneō quid sit, perspexī modō.
hī quī illum dūdum conciliauerunt mihi
peregrinum Spartanum, id nunc his cerebrum uritur,
mē esse hōs trecentōs Philippōs facturum lucrī.
nunc hunc inimicum quia esse sciuerunt mihi,
eum adlegarunt, suom quī seruom diceret
cum aurō esse apud mē. compositast fallacia,
ut eō mē priuent atque inter sē diuidant.
lupō agnum eripere postulant. nūgās agunt.
Agor. Negasne apud tē esse aurum, nec seruom meum.
Lyc. Negō: et negandō, sī quid refert, rauiō.
Adū. Periistī, lenō. nam istest huius uilicus
quem tibi nōs esse Spartiatam diximus,
quī ad tē trecentōs Philippeōs modō dētulit.
idque in istōc adeō aurum inest marsuppiō.
Lyc. uae uostrae aetatī. Adū. Id quidem <in> mundō est tuae.
Agor. Age omitte āctūtum, furcifer, marsuppium:
manifestō fur es mihi. quaesō hercle, operam date,
dum mē uideatis seruom ab hoc abducere.
Lyc. Nunc pol ego periī certō, haud arbitrariō.
cōnsultō hoc factum est, mihi ut īnsidiae fierent.
sed quid ego dubitō fugere hinc in malam crucem,
prius quam hinc optortō collō ad praetorem trahor.
eheu, quom ego habuī hariolōs haruspicēs.
quī sī quid bene promittunt, perspissō euenit,
id quod malī promittunt, praesentarium est.
nunc ibō, amicōs cōnsulam, quō mē modō
suspendere aequom cēnseant potissimum.

III.ui
Agorastoclēs Age tū progredere, ut [testes] uideant tē īre istinc forās.
estne hic meus seruōs. Collybiscus Sum hercle uērō, Agorastoclēs.
Agor. quid nunc, sceleste lenō. Adū.quīcum litigas
apscessit. Agor. utinam hinc abierit malam crucem.
Adū. Ita nōs uelle aequom est. Agor. Crās subscribam hominī dicam.
Coll. Numquid mē. Agor. Apscedas, sumās ōrnātum tuom.
Coll. nōn sum nēquīquam milēs factus. paululum
praedae intus feci: dum lenonis familia
dormitat, extis sum satur factus probe.
abscedam hinc intrō. Agor. Factum ā uōbīs comiter.
bonam dedistis, aduocatī, operam mihi.
crās mane, quaesō, in comitiō estote obuiam.
tū sequere mē intrō. uōs ualete. Adū. Et tū ualē.
iniuriam illic īnsignite postulat:
nostrō seruīre nōs sibī cēnset cibō.
uērum ita sunt * istī nostrī diuitēs.
sī quid bene facias, leuior pluma est grātia,
sī quid peccatumst, plumbeās irās gerunt.
domōs abeamus nostras, sultis, nunciam,
quandō id, quoi reī operam dedimus, impetrauimus,
ut perderemus corruptorem ciuium.

IV.I
Milphiō Exspectō quō pactō meae techinae processurae sient.
studeō hunc lenonem perdere, quī meum erum miserum macerat,
is mē autem porrō uerberat, incursat pugnīs, calcibus:
seruīre amantī miseria est, praesertim quī quod amat caret.
attat, ē fanō recipere uideō sē Syncerastum,
lenonis seruom. quid habeat sermonis auscultabō.

IV.II
Syncerastus Satis spectatum est, deōs atque hominēs eius neglegere grātiam,
quoi hominī erus est cōnsimilis uelut ego habeō hunc huius modī.
neque periurior neque peior alter usquam est gentium,
quam erus meus est, neque tam luteus neque tam caenō conlitus.
ita mē dī ament, uel in lautumiis uel in pistrinō mauelim
agere aetātem praepeditus latere fortī ferreō,
quam apud lenonem hunc seruitūtem colere. quid illuc est genus,
quae illic hominum corruptelae fiunt. dī uostram fidem,
quoduis genus ibī hominum uideas, quasī Acheruntem ueneris,
equitem peditem, libertinum, furem an fugitiuom uelis,
uerberatum, uinctum, addictum: quī habet quod det, <ut>ut homō est,
omnia genera recipiuntur. itaque in totis aedibus
tenebrae latebrae, bibitur estur quasī in popina, hau secus.
ibī tū uideās litteratās fictilēs epistulas,
pice signatas, nomina īnsunt cubitum longis litteris:
ita uinariorum habemus nostrae dilectum domī.
Mil. Omnia edepol mīra sunt, nisī erus hunc heredem facit,
nam id quidem, illī, utī meditatur, uerba faciet mortuō.
et adire lubet hominem et autem nimis eum auscultō lubēns.
Sync. haec quom hic uideō fierī, crucior: pretiis emptōs maxumis,
apud nōs expeculiatōs seruōs fierī suis eris.
sed ad postremum nihil apparet: male partum male disperit.
Mil. Proinde habet orationem, quasī ipse sit frūgī bonae,
quī ipsus hercle ignauiorem potis est facere Ignauiam.
Sync. Nunc domum haec ab aede Veneris referō uasa, ubī hostiis
erus nequiuit propitiare Venerem suō festō diē.
Mil. Lepidam Venerem. Sync. Nam meretrīcēs nostrae primis hostiis
Venerem placauere extemplō. Mil. O lepidam Venerem dēnuō.
Sync. Nunc domum ibō. Mil. Heus, Synceraste. Sync. Syncerastum quī uocat.
#M# tuōs amīcus. #S# haud amice facis, quī cum onere offers moram.
Mil. at ob hanc moram tibi reddam operam ubī uolēs, ubī iusseris.
habe rem pactam. #S# sī futurumst, dō tibi operam hanc. #M# quō modō.
Sync. ut enim ubī mihi uapulandum sit, tū corium sufferās.
apage, nesciō quid uirī sīs. Mil. Malus sum. Sync. Tibī sīs. Mil. Te uolō.
Sync. at onus urget. Mil. at tū appone et respice ad mē. Sync. Fecerō,
quamquam haud otiumst. Mil. Saluōs sīs, Synceraste. Sync. O Milphiō,
dī omnēs deaeque ament. Mil. Quemnam hominem. Sync. Nec tē nec mē, Milphiō:
neque erum meum adeō. Mil. quem ament igitur. Sync. Aliquem, dignus quī siet.
nam nostrorum nēmō dignust. Mil. Lepide loquere. Sync. #M# decet.
Mil. quid agis. Sync. Faciō quod manufestī moechī hau fermē solent.
Mil. quid id est. Sync. Referō uasa salua. Mil. dī tē et tuom erum perduint.
Sync. #M# nōn perdent. illum ut perdant facere possum, sī uelim,
meum erum ut perdant, nī mihi metuam, Milphiō. Mil. quid id est. cedo.
Sync. Malus es. Mil. Malus sum. Sync. Male mihi est. Mil. Memora, num esse aliter decet.
quid est, quod male sit tibi, quoi domī sit quod edis quod amēs adfatim,
neque triobolum ūllum amīcae dās et ductās grātiīs.
Sync. Diespiter mē sīc amabit, Mil. ut quidem edepol dignus es.
Sync. ut ego hanc familiam interire cupiō. Mil. Adde operam, sī cupis.
Sync. Sine pennis uolare hau facilest: meae alae pennās nōn habent.
Mil. Nolitō edepol deuellisse: iam his duōbus mēnsibus
uolucrēs tibi erunt tuae hirquinae. #S# ī in malam rem. #M# ī tū atque erus.
Sync. uērum. enim quī homō eum norit, norit. citō homō peruortī potest.
Mil. quid iam. Sync. Quasī tū tacitum habēre quicquam potis sīs. Mil. Rectius
tacitās tibi rēs sistam quam quod dictum est mutae mulierī.
Sync. Animum inducam facile ut tibi istuc crēdam, nī tē nōuerim.
Mil. Crede audācter meō periclō. Sync. Male crēdam, et crēdam tamen.
Mil. scīn tū erum tuom meō erō esse inimicum capitalem. Sync. Sciō.
Mil. Propter amōrem Sync. Omnem operam perdis. Mil. quid iam. Sync.quia doctum docēs.
Mil. quid ergō dubitās quīn lubenter tuō erō meus quid possiet
facere faciat male, eius meritō. tum autem sī quid tū adiuuas,
eō facilius facere poterit. Sync. at ego hoc metuō, Milphiō.
#M# quid est quod metuās. #S# dum erō īnsidiās paritem, nē mē perduim.
sī erus meus mē esse elocutum quoiquam mortalī sciat,
continuō is mē ex Syncerastō Crurifragium fecerit.
Mil. numquam edepol mortālis quisquam fīet ē mē certior,
nisī erō meō unī indicassō, atque eī quoque ut nē enuntiet
id esse facinus ex tēd ortum. Sync. Male crēdam, et crēdam tamen.
sed hoc tū tēcum tacitum habētō. Mil. Fide nōn melius creditur.
loquere (locus occasioque est) libere: hic solī sumus.
Sy. Erus sī tuōs uolt facere frugem, meum erum perdet. Mī.quī id potest.
Sync. Facile. Mil. Fac ergō id facile noscam ego, ut ille possit noscere.
S.quia Adelphasium, quam erus deamat tuōs, ingenuast. #M# quō modō.
Sync. Eodem quō soror illius altera Anterastilis.
Mil. cedo quī id crēdam. Sync.quia illās emit in Anactoriō paruolas
dē praedone Siculō. Mil. Quantī. Sync. Duodeuigintī minis,
duās illās et Giddenenem nutricem earum tertiam.
et ille quī eās uendebat dīxit sē furtiuās uendere:
ingenuās Carthagine aibat esse. Mil. dī uostram fidem,
nimium lepidum memorās facinus. nam erus meus Agorastocles
ibidem gnatust, inde surptus fere sexennis, postibi
quī eum surrupuit hūc deuexit meoque erō eum hic uendidit.
is in diuitiās homō adoptauit hunc, quom diem obiit suom.
Sync. Omnia memorās quō id facilius fīat: manū eās adserat
suās popularis liberalī causa. Mil. Tacitus tacē modō.
Sync. Profectō ad incitās lenonem rediget, sī eās abduxerit.
Mil.quīn prius disperibit faxō, quam ūnam calcem ciuerit.
ita paratumst. Sync. Ita dī faxint, nē apud lenonem hunc seruiam.
Mil. Hercle quī meus conlibertus faxō eris, sī dī uolent.
Sync. Ita dī faxint. numquid aliud mē morāre, Milphiō.
Mil. Valeās beneque ut tibi sit. Sync. Pol istuc tibi et tuost erō in manū.
ualē et haec cūrā clanculum ut sint dicta. Mil. nōn dictumst. ualē.
#S# at enim nihil est, nisī dum calet hoc agitur. #M# lepiduss, quom monēs.
et ita hoc fīet. Sync. Proba materiēs data est, sī probum adhibēs fabrum.
Mil. Potin ut taceās. Sync. Taceō atque abeō. Mil. Mihī commodītatem creās.
illic hinc abiit. dī immortalēs meum erum seruatum uolunt
et hunc disperditum lenonem: tantum eum īnstat exitī.
satine prius quam ūnumst iniectum telum, iam īnstat alterum.
ibō intrō, haec ut meō erō memorem. nam hūc sī ante aedēs euocem,
quae audiuistis modō, nunc sī eadem hic iterum iterem, īnscitiast.
[ero] unī potius intus erō odiō, quam hic sim uōbīs omnibus.
[dī immortalēs, quanta turba, quanta aduentat calamitas
hodiē ad hunc lenonem. sed ego nunc est cum mē commoror.
ita negotium īnstitutumst, nōn datur cessatiō.
nam et hoc docte cōnsulendum, quod modō concreditumst,
et illud autem īnseruiendumst cōnsilium uernaculum.
remora sī sit, quī malam rem mihi det meritō fecerit.
nunc intrō ibō: dum erus adueniat ā forō, opperiar domī.]

V.I
Hannō Yth alonim ualonuth sicorathī symacom syth
chy mlachthī in ythmum ysthyalm ych-ibarcū mysehi
lī phō caneth yth bynuthī uad edin byn ui
bymarob syllohom alonim ubymysyrthohom
byth limmoth ynnochō thuulech-antidamās chon
ys sidobrim chī fel yth chyl is chon chen liful
yth binim ys dybur ch-innocho-tnū agorastocles
yth emanethī hy chirs aelichot sithī nasot
bynū yid ch-illuch ily gubulim lasibithim
bodī aly thera ynnynū yslym min cho-th iusim
Ythalonimualoniuthsicorathiịsthymhimịhymacomsyth
combaẹpumamitalmeṭloṭiambẹat
iulecantheconaalonịmbalumbar dechor
baṭs . . . . hunesobinesubịcsịllimbalịm
esseantidamossonalẹmuedubertefet
dọnobun.ḥunẹccilthumucommucroluful
altanịmauosdubẹrithemḥuarcharistolem
sitṭeṣedanecnasotersahelicot
alemusdubertịṃụrmuc̣ọpsuistiti
aoccaaneclicṭorboḍesiụssilimlimmịmc̣ọlus
deōs deasque ueneror, quī hanc urbem colunt,
ut quod dē mea rē hūc uenī rite uēnerim,
measque hic ut gnatās et meī fratris fīlium
reperire mē siritis, dī uostram fidem.
[quae mihi surruptae sunt et fratris fīlium.]
sed hic mihi antehāc hospes Antidamās fuit.
eum fēcisse aiunt, sibī quod faciundum fuit.
eius fīlium esse hic praedicant Agorastoclem:
ad eum hospitalem hanc tesseram mēcum ferō.
is in hīsce habitare mōnstratust regionibus.
hōs percontabor quī hinc egrediuntur forās.

V.II
Agorastoclēs Ain tū tibi dixe Syncerastum, Milphiō,
eās esse ingenuās ambās surrupticias
Charthaginiēnsis. Milphiō Aiō, et, sī frūgī esse uīs,
eās liberalī iam adserēs causa manū.
nam tuom flagitiumst tuās tē popularis pati
seruīre ante oculōs, domī quae fuerint liberae.
Han. Prō dī immortalēs, opsecrō uostram fidem,
quam orationem hanc aurēs dulcem deuorant.
creta est profectō hōrum hominum oratiō,
ut mī apsterserunt omnem sorditudinem.
Agor. #S# ad eam rem testis habeam, faciam quod iubēs.
Mil. quid tū mihi testis. quīn tū īnsistis fortiter.
aliqua Fortuna fuerit adiutrix tibi.
Agor. Incipere multost quam impetrare facilius.
Mil. Sed quae illaec auis est, quae hūc cum tunicis aduenit.
numnam in balineis circumductust palliō.
Agor. Faciēs quidem edepol Punicast. Mil. Guggast homō.
seruōs quidem edepol ueterēs antiquosque habet.
Agor.quī scīs. Mil. Viden hominēs sarcinatōs cōnsequī.
† atque ut opinor digitōs in manibus nōn habent.
Agor. quid iam. Mil.quia incedunt cum anulatis auribus.
Han. Adibō hōsce atque appellabō Punice.
sī respondēbunt, Punice pergam loquī.
sī nōn, tum ad hōrum mōrēs linguam uerterō.
Mil. quid ais tū. ecquid commeministī Punice.
Agor. Nihil edepol. nam quī scīre potuī, dīc mihi,
quī illim sexennis perierim Carthagine.
Han. Prō dī immortalēs, plurumī ad illum modum
periere puerī liberī Carthagine.
Mil. quid ais tū. Agor. quid uīs. Mil. uīn appellem hunc Punice.
Agor. An scīs. Mil. Nullus mē est hodiē Poenus Poenior.
Agor. Adī atque appella, quid uelit, quid uenerit,
quī sit, quoiatis, unde sit: nē parseris.
Mil. Auō. quoiatēs estis aut quō ex oppidō.
Han. Annō byn mytthymballe udradait annech.
Agor. quid ait. Mil. Hannonem sē esse ait Carthagine,
Carthaginiēnsis Mytthumbalis fīlium.
Han. Auō. Mil. Salutat. Han. Donnī. Mil. Donī uolt tibi
dare hic nesciō quid. audīn pollicitarier.
Agor. Saluta hunc rursus Punice uerbīs meīs.
Mil. Auō donnī inquit hic tibi uerbīs suis.
Han. #M# har bocca. Mil. Istuc tibi sit potius quam mihi.
Agor. quid ait. Mil. Miseram esse praedicat buccam sibī.
fortasse medicōs nōs esse arbitrarier.
Agor. #S# <ita> est, nega esse. nōlō ego errare hospitem.
Mil. Audin tū. Han. Rufeyn nycchō issam. Agor. sīc uolō
profectō uēra cūncta huic expedirier.
rogā numquid opus sit. Mil. Tū quī zonam nōn habēs,
quid in hanc uenistis urbem aut quid quaeritis.
H. Muphursa. A. quid ait. H. Miuulec hianna. A. quid uenit.
Mil. nōn audīs. murēs Africanōs praedicat
in pompam ludis dare sē uelle aedilibus.
Han. Lech lachanna nilimniichtō. Agor. quid nunc ait.
Mil. Ligulas, canalis ait sē aduexisse et nucēs.
nunc orat, operam ut dēs sibī, ut ea ueneant.
Agor. Mercator crēdō est. Han. Assam. Mil. Aruinam quidem.
Han. Palū mirga detha. Agor. Milphiō, quid nunc ait.
Mil. Palās uendundās sibī ait et mergās datas,
ad messim crēdō, nisī quid tū aliud sapis.
[ut hortum fodiat atque ut frumentum metat.]
Agor. quid istuc ad mē. Mil. Certiorem tē esse uolt,
nē quid clam furtim sē accepisse cēnseās.
Han. Mufonnim siccoratim. Mil. Hem, caue sīs feceris
quod hic tē orat. Agor. quid ait aut quid orat. expedī.
Mil. Sub cratim ut iubeās sē supponī atque eō
lapidēs imponī multōs, ut sēsē necēs.
Han. Gunebbal samem lyryla. Agor. Narra, quid est.
quid ait. Mil. nōn hercle nunc quidem quicquam sciō.
Hann. at ut scias, nunc dehinc latine iam loquar.
seruom hercle tē esse oportet et nequam et malum,
hominem peregrinum atque aduenam quī inrideās.
Mil. at hercle tē hominem et sycophantam et subdolum,
quī hūc aduenistī nōs captatum, migdilix,
bisulcī lingua quasī proserpēns bestia.
Agor. Maledicta hinc aufer, linguam compescās face.
maledicere huic tū temperabis, sī sapis.
meīs cōnsanguineis nōlō tē iniuste loquī.
Carthaginī ego sum gnatus, ut tū sīs sciēns.
Han. O mī popularis, saluē. Agor. Et tū edepol, quisquis es.
et sī quid opus est, quaesō, dīc atque impera
popularitatis causa. Han. Habeō grātiam.
[uērum ego hic hospitium habeō: Antidamae fīlium
quaerō (commostra sī nouisti) Agorastoclem.]
sed ecquem adulescentem tū hic nōuistī Agorastoclem.
Agor. Siquidem antidamaī quaeris adoptaticium,
ego sum ipsus quem tū quaeris. Han. Hem, quid ego audiō.
Agor. Antidamae gnātum mē esse. Han. #S# itast, tesseram
cōnferre sī uīs hospitalem, eccam attulī.
Agor. agedum hūc ostende. est par probe, quam habeō domī.
Han. O mī hospes, saluē multum. nam mihi tuōs pater
patritus † ergō hospes Antidamās fuit.
haec mī hospitalis tessera cum illō fuit.
Agor. Ergō hic apud mē hospitium tibi praebebitur.
nam haud repudiō hospitium neque Carthaginem,
unde sum oriundus. Han. dī dent tibi omnēs quae uelis.
quid ais. quī potuit fierī, ut Carthagini
gnatus sīs. hic autem habuistī Aetolum patrem.
Agor. Surruptus sum illinc. hic mē Antidama hospes tuos
emit, et is mē sibī adoptauit fīlium.
Han. Demarchō item ipse fuit adoptaticius.
sed mittō dē illoc, ad tē redeō. dīc mihi,
ecquid meministī tuom parentum nomina,
patris atque matris. Agor. Meminī. Han. Memoradum mihi,
sī nouī forte aut sī sunt cognatī mihi.
Agor. Ampsigura māter mihi fuit, Iahon pater.
Han. Patrem atque mātrem uiuerent uellem tibi.
Agor. An mortuī sunt. Han. Factum, quod aegre tulī. †
nam mihi sobrina Ampsigura tua māter fuit.
pater tuōs, is erat frater patruelis meus,
et is mē heredem fēcit, quom suom obiit diem,
quō mē priuatum aegre patior mortuō.
sed sī ita est, ut tū sīs Iahonis fīlius,
signum esse oportet in manū laeua tibi,
ludentī puerō quod memordit simia.
ostende, īnspiciam. <Agor. Em ostendō.> Han. Aperī. audī atque ades.
* * *
Agor. #M# patrue, saluē. Han. et tū saluē, Agorastoclēs.
iterum mihi gnatus uideor, quom tē repperī.
Mil. Pol istam rem uōbīs bene euenisse gaudeō.
sed tē monerī num neuis. Han. Sane uolō.
Mil. Paterna oportet fīliō reddī bona.
aequomst habēre hunc bona quae possedit pater.
Han. Haud postulō aliter: restituentur omnia.
suam sibī rem saluam sistam, sī illō aduēnerit.
Mil. Facitō sīs reddas, etsī hic habitabit, tamen.
Han.quīn mea quoque iste habebit, sī quid mē fuat.
Mil. Festiuom facinus uenit mī in mentem modō.
Han. quid id est. Mil. Tua opus est opera. Han. dīc mihi quid lubet:
profectō uteris, ut uolēs, operam meam.
quid est negōtī. Mil. Potin tū fierī subdolus.
Han. Inimicō possum, amīcō īnsipientia est.
Mil. Inimicus hercle est huius. Han. Male faxim lubēns.
Mil. Amat ab lēnōne hic. Han. Facere sapienter putō.
Mil. Lenō hic habitat uicinus. Han. Male faxim lubēns.
Mil. Eī duae puellae sunt meretrīcēs seruolae
sororēs. earum hic alteram efflictim perit,
neque eam incestauit umquam. Han. Acerba amatiost.
Mil. Hunc lenō ludificatur. Han. Suom quaestum colit.
Mil. Hic illī malam rem dare uolt. Han. Frugist, sī id facit.
Mil. Nunc hoc cōnsilium capiō et hanc fabricam apparō,
ut tē allegemus, filiās dicās tuās
surruptasque esse paruolās Carthagine *
manū liberalī causa ambās adseras,
quasī filiae tuae sint. iamne intellegis.
Han. Intellegō hercle. nam mihi item gnatae duae
cum nutrice una sunt surruptae paruolae.
Mil. Lepide hercle adsimulās. iam in prīncipiō id mihi placet.
Han. Pol magis quam uellem. Mil. eu hercle mortalem catum,
* malum crudumque, estolidum et subdolum.
ut adflet, quō illud gestū faciat facilius.
mē quoque dolis iam superat architectonem.
Han. Sed earum nutrix quā sit faciē, mī expedī.
Mil. Statura hau magna, corpore aquilost. Han. Ipsa east.
Mil. Specie uenusta, ore atque oculīs pernigris.
Han. Formam quidem hercle uerbīs depinxtī probe.
Mil. uīn eam uidere. Han. Filiās malō meās.
sed ī atque euoca illam. sī eae meae sunt filiae,
sī illārum est nutrix, mē continuō nouerit.
Mil. Heus, ecquis hic est. nuntiate ut prodeat
forās Giddenenī. est quī illam conuentam esse uolt.

V.III
Giddenesquis pultat. Mil.quī tē proximust. Gidd. quid uīs. Mil. Ehō,
nouistin tū illunc tunicatum hominem quī siet.
Gidd. Nam quem ego aspiciō. prō supreme Iuppiter,
erus meus hic quidem est, mearum alumnarum pater,
Hannō Carthaginiēnsis. Mil. Ecce autem mala.
[praestrigiator hic quidem Poenus probust,
perduxit omnis ad suam sententiam.]
Gidd. O mī ere, saluē, Hannō, īnsperatissume
mihi tuisque filiis, saluē atque ehō,
mīrārī nōlī neque mē contemplarier.
cognoscin Giddenenem ancillam tuam.
Han. Nouī. sed ubī sunt meae gnatae. id scīre expetō.
Gidd. Apud aedem Veneris. Han. quid ibī faciunt. dīc mihi.
Gidd. Aphrodisia hodiē Veneris est festus diēs.
ōrātum ierunt deam, ut sibī esset propitia.
Mil. Pol satis sciō, impetrarunt, quandō hic hic adest.
Agor. Ehō an huius sunt illae filiae. Gidd. Ita ut praedicās.
tua pietās nōbīs plānē auxiliō fuit,
quom hūc aduenistī hodiē in ipsō tempore.
namque hodiē earum mutarentur nomina
facerentque indignum genere quaestum corpore.
Puer Auamma illī. Gidd. Hauon bane sillī in mustine.
Gidd. Mepstaetemēs tās dum et alanna cestimim.
Agor. quid illī locutī sunt inter sē. dīc mihi.
Han. Matrem hic salutat suam, haec autem hunc fīlium.
tacē atque parce muliebrī supellectilī.
Agor. Quae east supellex. Han. Clarus clamor. Agor. Sine modō.
Han. Tū abduc hōsce intrō. et una nutricem simul
iube hanc abīre hinc ad tē. Agor. Fac quod imperat.
Mil. Sed quis illās tibi mōnstrabit. Agor. ego doctissume.
Mil. Abeō igitur. Agor. Faciās modō quam memorēs mauelim.
patruō aduenientī cena curetur uolō.
Mil. Lachanna uōs, quōs ego iam detrudam ad molas,
inde porrō ad puteum atque ad robustum codicem.
ego faxō hospitium hoc leniter laudabitis.
Agor. Audin tū, patrue. dicō, nē dictum negēs.
tuam mihi maiōrem fīliam despondeās.
Han. Pactam rem habētō. Agor. Spondesne igitur. Han. Spondeō.
Agor. #M# patrue, saluē. nam nunc es plānē meus.
nunc dēmum ego cum illa fābulābor libere.
nunc, patrue, sī uīs tuās uidere filias,
mē sequere. Han. Iamdudum equidem cupiō, et tē sequor.
[Agor. quid sī eamus illis obuiam. Han. at nē interuias
praeterbitamus metuō. magne Iuppiter,
restitue certās mī ex incertis nunc opēs.
Agor. † ego quidem meōs amorēs mēcum cōnfidō fore.]
sed eccās uideō ipsās. Han. Haecine meae sunt filiae.
quantae ē quantillis iam sunt factae. Agor. scīn quid est.
tragicae sunt: in calonēs sustollī solent.
[Mil. Opinō hercle hodiē, quod ego dīxī per iocum,
id euenturum esse et seuerum et serium,
ut haec inueniantur hodiē esse huius filiae.
Agor. Pol istuc quidem iam certum est. tū istōs, Milphiō,
abduce intrō. nōs hāsce hic praestolabimur.]

V.IV
Adelphasium Fuit hodiē operae pretium cuiuīs quī amabilitatī animum adiceret,
oculīs epulās dare, delubrum quī hodiē ōrnātum eō uisere uenit.
deamauī ecastor illī hodiē lepidissima munera meretricum,
digna dea uenustissima Venere, neque contempsī eius opēs hodiē.
tanta ibī cōpia uenustatum aderat, in suō quīque locō sita munde.
arās tus, murrinus, omnis odor
complebat. haud sordere uisust
festus diēs, Venus, nec tuom fanum:
tantus ibī clientarum erat numerus,
quae ad Calydoniam uenerant Venerem.
Anterastilis Certō enim, quod quidem ad nōs duas
attinuit, praepotentēs pulcrē
pacisque potentēs, soror, fuimus,
neque ab iuuentute inibī inridiculō
habitae, quod pol,
soror, ceteris omnibus factumst.
Ad. Malim istuc aliīs uideātur, quam utī tū tē, soror, conlaudēs.
#ANT# sperō equidem. Ad. Et pol ego, quom, ingeniis quibus sumus atque aliae, gnoscō.
eō sumus gnatae genere, ut deceat nōs esse ā culpa castās.
Han. Iuppiter, quī genus colis alisque hominum, per quem uiuimus uitalem aeuom,
quem penēs spēs uītae sunt hominum omnium, da diem hunc sospitem quaesō,
† rēbus meīs agundis, ut quibus annōs multōs caruī quāsque <ē> patria
perdidī paruās † redde is libertatem, inuictae praemium ut esse sciam pietatī.
Agor. Omnia faciet Iuppiter faxō,
nam mī est obnoxius et mē
metuit. Han. tacē quaesō.
Agor. nē lacruma, patrue.
#ANT# ut uolup est hominī, mea soror, sī quod agit cluet uictoria.
sicut nōs hodiē inter aliās praestitimus pulchritudine.
Ad. Stulta, soror, magis es quam uolō. an tū eō pulchra uidere, obsecrō,
sī tibi illī nōn ōs oblitumst fuligine.
Agor. O patrue, ō patrue mī. Han. quid est,
fratris meī gnate, gnate, quid uīs. expedī.
Agor. at enim hoc uolō agās. Han. at enim agō istuc.
Agor. <O> patrue mī patruissime.
Han. quid est. Agor. est lepida et lauta. ut sapit.
Han. Ingenium patris habet quod sapit.
Ag. Quae rēs. iam diū edepol sapientiam tuam haec quidem abusast.
nunc hinc sapit, hinc sentit, quidquid sapit, ex meō amōre.
Ad. nōn eō genere sumus prognatae, tam etsī sumus seruae, soror,
ut deceat nōs facere quicquam quod homō quisquam inrideat.
multa mulierum sunt uitia, sed hoc ē multīs maxumumst,
quom sibī nimis placent minusque addunt operam, utī placeant uiris.
#ANT# nimiae uoluptatist quod in extis nostrīs portentumst, soror,
quodque haruspex dē ambabus dīxit. Agor. Velim dē mē aliquid dixerit.
#ANT# nōs fore inuitō dominō nostrō diēbus paucīs liberās.
id ego nisī quid dī aut parentēs faxint, quī sperem hau sciō.
Agor. Mea fiducia hercle haruspex, patrue, his promisit, sciō,
libertatem, quia mē amāre hanc scit. Ad. Soror, sequere hāc. An. Sequor.
Han. Prius quam abitis, uōs uolō ambās. nisī piget, cōnsistite.
Ad.quis reuocat. Ag.quī bene uolt uōbīs facere. Ad. Facere occasiost.
sed quis homost. Ag. Amicus uōbīs. Ad.quī quidem inimicus nōn siet.
Ag. Bonus est hic homō, mea uoluptās. Ad. Pol istum malim quam malum.
Agor. Siquidem amicitiast habenda, cum hoc habendast. Ad. Haū precor.
Agor. Multa bona uolt uōbīs facere. Ad. Bonus bonīs bene feceris.
[Han. Gaudiō erō uōbīs. Ad. at edepol nōs uoluptatī tibi.
Han. Libertatique. Ad. Istoc pretiō tuās nōs facile feceris.]
Agor. Patrue mī, ita mē dī amabunt, ut ego, sī sim Iuppiter,
iam hercle ego illam uxōrem dūcam et Iunonem extrudam forās.
ut pudice uerba fēcit, cogitate et commode,
ut modeste orationem praebuit. Han. Certō haec meast.
sed ut astū sum adgressus ad eās. Agor. Lepide hercle atque commode.
Han. Pergō etiam temptare. Agor. In pauca cōnfer: sitiunt quī sedent.
Han. quid istic. quod faciundumst cur nōn agimus. in iūs uōs uocō.
Agor. Nunc, patrue, tū frūgī bonae es. tene. uin ego hanc adprendam.
Ad. An patruōs est, Agorastoclēs, tuōs hic. Agor. iam faxō scibis.
nunc pol ego tē ulcīscar probe, nam faxo mea eris spōnsa.
Han. Ite in iūs, nē moraminī. antestare mē atque duce.
Agor. ego tē antestabor, posteā hanc amābō atque amplexabor.
sed illud quidem uoluī dicere immō hercle dīxī quod uolebam.
Han. Moraminī. in iūs uōs uocō, nisī honestiust prehendī.
Ad. quid in iūs uocās nōs. quid tibi debemus. Agor. Dicet illī.
Ad. Etiam mē meae latrant canēs. Agor. at tū hercle adludiatō:
datō mihi prō offa sauium, prō osse linguam obicitō.
ita hanc canem faciam tibi oleō tranquilliorem.
Han. Ite sī itis. Ad. quid nōs fecimus tibi. Han. Furēs estis ambae.
Ad. Nosne tibi. Han. Vōs inquam. Agor. Atque ego sciō. Ad. quid id furtist. Agor. Hunc rogatō.
Han.quia annōs multōs filiās meās celauistis clam mē,
atque equidem ingenuās liberās summoque genere gnatās.
Ad. numquam mecastor reperiēs tū istuc probrum penēs nōs.
Agor. Da pignus, nī nunc perierēs, in sauium, uter utrī det.
Ad. Nil tēcum agō, apscede opsecrō. Ag. Atque hercle mēcum agendum est.
nam hic patruōs meus est, prō hoc mihi patronus sim necesse est.
et praedicabō quō modō [uōs] furta faciatis multa
quoque modō huius filiās apud uōs habeatis seruas,
quās uōs ex patria liberās surruptās esse scitis.
Ad. V.I sunt eae. aut quās, opsecrō. Ag. Satis iam sunt maceratae.
H. quid sī eloquamur. Ag. Cēnseō hercle, patrue. Ad. Misera timeō,
quid hoc sit negōtī, mea soror. ita stupida sine animō astō.
Han. Aduortite animum, mulierēs. prīmum, sī id fierī possit,
nē indigna indignis dī darent, id ego euenire uellem.
nunc quod bonī mihi dī danunt, uōbīs uostraeque matrī,
eās dīs est aequom grātiās nōs agere sempiternas,
quom nostram pietatem adprobant decorantque dī immortalēs.
uōs meae estis ambae filiae et hic est cognatus uester,
huiusce fratris fīlius, Agorastoclēs. Ad. Amabō,
num hī falsō oblectant gaudiō nōs. Agor. at ita mē dī seruent,
ut hic pater est uester. date manus. Ad. saluē, īnsperate nōbīs
pater, tē complectī nōs sine. Ant. Cupite atque exspectate
pater, saluē. Ad. Ambae filiae sumus. Ant. Amplectamur ambae.
Agor.quis mē amplectetur posteā. Han. Nunc ego sum fotunatus,
multorum annorum miseriās nunc hāc uoluptate sedō.
Ad. Vix hoc uidemur crēdere. Han. Magis quī credatis dicam.
nam uostra nutrix † prīmum mē cognouit. Ad. V.I ea, amābō, est.
Han. Apud hunc est. Agor. Quaesō, quī lubet tam diū tenere collum.
omitte saltem tū altera. nōlō ego istuc. Ad. Enicās mē.
* * *
prius quam tibi desponderit. Agor. Mittō. Ad. Sperate, saluē.
Han. Condamus alter alterum ergō in neruom bracchialem.
quibus nunc in terra melius est. Agor. Eueniunt digna dignis.
Han. Tandem huic cupitum contigit. Ag. O Apella, ō Zeuxis pictor,
cur numerō estis mortuī, hoc exemplō ut pingeretis.
nam aliōs pictorēs nil moror huius modī tractare exempla.
Han. dī deaeque omnēs, uōbīs habeō meritō magnās grātiās,
quom hāc mē laetitia adfecistis tanta et tantis gaudiis,
ut meae gnatae ad mē redirent in potestatem meam.
[Ad. #M# pater, tua pietās plānē nōbīs auxiliō fuit.
Agor. Patrue, facitō in memoria habeās, tuam maiōrem fīliam
mihi tē despondisse. Han. Meminī. Agor. Et dotis quid promiseris.]

V.u
Antamonidēs #S# ego minam nōn ultus fuerō probe, quam lenonī dedī,
tum profectō mē sibī habentō scurrae ludificatuī.
is etiam mē ad prandium ad sē abduxit ignauissimus,
ipse abiit foras, mē reliquit prō atriēnsī in aedibus,
ubī nec lenō neque illae redeunt, nec quod edim quicquam datur.
prō maiore parte prandī pignus cēpī, abiī forās.
sīc dederō: aere militarī tetigerō lenunculum.
nanctus est hominem, mina quem argentī circumduceret.
sed mea amica nunc mihi iratō obuiam ueniat uelim:
iam pol ego illam pugnīs tōtam faciam utī sit merulea,
ita replebō atritate, atrior multō ut siet,
quam Aegyptinī, quī cortinam ludis per circum ferunt.
Anter. Tene sīs mē arte, mea uoluptās. male ego metuō miluōs,
mala illa bestia est, nē forte mē auferat pullum tuom.
Ad. ut nequeō tē satis complectī, mī pater. Antam. ego mē moror.
propemodum hoc opsonare prandium poterō mihi.
sed quid hoc est. quid est. quid hoc est. quid ego uideō. quō modō.
quid hoc est conduplicationis. quae haec est congeminatiō.
quis hic homō est cum tunicis longis quasī puer cauponius.
satin ego oculīs cernō. estne illaec mea amica Anterastilis.
et ea est certō. iam prīdem ego mē sēnsī nihilī pendier.
nōn pudet puellam amplexarī baiolum in media uia.
iam hercle ego illum excruciandum totum carnuficī dabō.
sānē genus hoc mulierosumst tunicis demissiciis.
sed adire certum est hanc amatricem Africam.
heus tū, tibi dicō {mulier} ecquid tē pudet.
quid tibi negōtī est autem cum istāc. dīc mihi.
Han. Adulescēns, saluē. Antam. Nolō, nihil ad tē attinet.
quid tibi hanc digitō tactiō est. Han.quia mihi lubet.
#ANT# lubet. Han. Ita dicō. Ant. Ligula, ī in malam crucem.
tūne hic amātor audēs esse, hallex uirī,
aut contrectare quod marēs hominēs amant.
deglupta mena, sarrapis, sementium,
mānstruca, halagora, sampsa, tum autem plenior
alī ulpicique quam Romanī remigēs.
Agor. Num tibi, adulēscēns, malae aut dentēs prūriunt,
quī huic es molestus, an malam rem quaeritās.
Antam.quīn adhibuistī, dum istaec loquere, tympanum.
nam tē cinaedum esse arbitror magis quam uirum.
Agor. scīn quam cinaedus sum. ite istinc, seruī, foras,
ecferte fustis. Antam. Heus tū, sī quid per iocum
dīxī, nolitō in serium conuertere.
Anter.quī tibi lubidō est, opsecrō, Antamonidēs,
loquī inclēmenter nostrō cognatō et patrī.
nam hic noster pater est. hic nōs cognouit modō
et hunc suī fratris fīlium. Antam. Ita mē Iuppiter
bene amet, bene factum. gaudeō et uolup est mihi,
sī quid lenonī optigit magnī malī.
[quomque ē uirtūte uōbīs fortuna optigit.
Anter. Credibile ecastor dīcit. crede huic, mī pater.
Han. Credō. Agor. Et ego crēdō. sed eccum lenonem Lycum.]
Agor. Bonum uirum eccum uideō, sē recipit domum.
〚Han.quis hic est. Agor. Vtrumuis est, uel lenō uel Lycus.
in seruitūte hic filiās habuit tuās
et mī aurī fur est. Han. Bellum hominem, quem noueris.〛
rapiamus in iūs. Han. Minime. Ag. Quapropter. Han.quia
†iniuriarum multō inducī satius est.

V.VI

Lycus Decipitur nemō, mea quidem sententia,
quī suis amicis nārrat rēctē rēs suās.
nam omnibus amicis meīs idem ūnum conuenit,
ut mē suspendam, nē addicar Agorastoclī.
Ag. Lenō, eamus in iūs. Lyc. Opsecrō tē, Agorastoclēs,
suspendere ut mē liceat. Han. In iūs tē uocō.
Lyc. quid tibi mēcum autem. Han.quia hāsce aiō liberas
ingenuasque esse filiās ambās meās.
eae sunt surruptae cum nutrice paruolae.
Lyc. iam prīdem equidem istuc sciuī, et miratus fuī,
nēminem uenire quī istās adsereret manū.
[meae quidem profectō nōn sunt. Antam. Lenō, in iūs eās.
Lyc. De prandiō tū dīcis. debetur, dabō.]
Ag. Duplum prō furtō mī opus est. Lyc. Sume hinc quid lubet.
Han. Et mihi suppliciis multīs. Lyc. Sume hinc quid lubet:
[Antam. Et mihi quidem mina argentī. Ly. Sume hinc quid lubet.]
collō rem soluam iam omnibus, quasī baiolus.
[Ag. Numquid recusās contrā mē. Lyc. Haud uerbum quidem.
Ag. Ite igitur intrō, mulierēs. sed patrue mī,
tuam, ut dīxistī, mihi desponde fīliam.
Han. Haud aliter ausim. Antam. Bene ualē. Ag. Et tū bene ualē.
Antam. Lenō, arrabonem hoc prō mina mēcum ferō.
Lyc. Periī hercle. Ag. Immō haud multō post, sī in iūs ueneris.
Lyc.quīn egomet tibi mē addicō. quid praetore opust.
uērum obsecrō tē, ut liceat simplum soluere,
trecentōs Philippōs. crēdō conradī potest:
crās auctionem faciam. Ag. Tantisper quidem
ut sīs apud mē lignea in custodia.
Lyc. Fiat. Ag. Sequere intrō, patrue mī, ut hunc festum diem
habeāmus hilare, huius malō et nostrō bonō.
multum ualete. multa uerba fecimus.
malum postrēmō omne ad lenonem reccidit.
nunc, quod postremum est condimentum fābulae,
sī placuit, plausum postulat comoedia.]

V.VII
Agor. Quam rem agis, milēs. quī lubet patruō meō
loquī inclēmenter. nē mirere, mulierēs
quod eum secuntur: modō cognouit filias
suās esse hāsce ambās. Lycus Hem, quod uerbum aurēs meās
tetigit. nunc periī. Antam. unde haec perierunt domō.
Ag. Carthaginiēnsēs sunt. Lyc. at ego sum perditus.
illuc ego metuī semper, nē cognosceret
eās aliquis, quod nunc factumst. uae miserō mihi,
periere, opinor, duodeuigintī minae,
quī hāsce emī. Agor. Et tūte ipse periistī, Lyce.
Han.quis hic est. Agor. Vtrumuis est, uel lenō uel Lycus.
in seruitūte hic filiās habuit tuās,
et mī aurī fur est. Han. Bellum hominem, quem noueris.
Antam. Lenō, rapacem tē esse semper credidī,
uērum etiam furacem quī norunt magis.
Lyc. Accedam. per ego tua tē genua obsecrō
et hunc, cognātum quem tuom esse intellegō:
quandō bonī estis, ut bonōs facere addecet
faciatis, uestrō subueniatis supplicī.
iam prīdem equidem istās sciuī esse liberas
et exspectabam, sī quī eās assereret manū.
nam nōn meae sunt prosum. tum autem aurum tuom
reddam, quod apud mē est, et iusiurandum dabō,
mē malitiose nil fēcisse, Agorastoclēs.
Agor. quid mihi par facere sit, ego mēcum cōnsulam.
omitte genua. Lyc. Mittō, sī ita sententia est.
Antam. Heus tū lenō. Lyc. quid lenonem uīs inter negotium.
Antam. ut minam mī argentī reddas, prius quam in neruom abducere.
Lyc. dī meliora faxint. Antam. sīc est: hodiē cenabis toris.
aurum argentum collum, lenō, trīs rēs nunc debēs simul.
Han. quid mē <in> hāc rē facere deceat, egomet mēcum cogitō.
sī uolō hunc ulciscī, litis sequar in alienō oppidō,
quantum audīuī ingenium et mōrēs eius quō pactō sient.
Adelph. #M# pater, nē quid tibi cum istōc reī sit pessumō, obsecrō.
Anter. auscultā sororī. abī, diiunge inimicitiās cum improbō.
Han. Hoc age sīs, lenō. quamquam ego tē meruisse ut pereās sciō,
nōn experiar tēcum. Agor. Neque ego. sī aurum mihi reddēs meum,
lenō, quandō ex neruō emissuss compingare in carcerem.
Lyc. Iamne autem ut solēs. Antam. ego, Poene, tibi mē purgatum uolō.
sī quid dīxī īrātus aduorsum animī tuī sententiam,
id utī ignoscās quaesō. et quom istās inuenistī filias,
ita mē dī ament <ut> mihi uolup est. Han. Ignoscō et crēdō tibi.
Antam. Lenō, tū autem amīcam mihi dēs facitō aut [auri] mihi reddās minam.
Lyc. uīn tibicinam meam habēre. Antam. Nil moror tibicinam.
nescias, utrum eī maiorēs buccaene an mammae sient.
Lyc. Dabō quae placeat. Antam. Cura. Lyc. Aurum crās ad tē referam tuom.
Agor. Facitō in memoria habeās. Lyc. Milēs, sequere mē. Antam. ego uērō sequor.
Agor. quid ais, patrue. quandō hinc īre cogitās Carthaginem.
nam tēcum mī una īre certum est. Han. V.I prīmum poterō, īlicō.
Agor. Dum auctionem faciō, hic opus est aliquot ut maneās diēs.
Han. Faciam ita ut uīs. Agor. Age sīs, eamus, nōs curemus. plaudite.

PSEVDOLVS
PROLOGUS
exporgī meliust lumbōs atque exsurgier:
Plautina longa fabula in scaenam uenit.

I.I
Pseudolus #S# ex tē tacente fierī possem certior,
ere, quae miseriae tē tam misere macerent,
duorum laborī ego hominum parsissem lubēns,
meī tē rogandī et tis respondēndī mihi.
nunc quoniam id fierī nōn potest, necessitas
mē subigit ut tē rogitem. respondē mihi:
quid est quod tū exanimatus iam hōs multōs dies
gestās tabellās tēcum, eās lacrumis lauis,
neque tuī participem cōnsilī quemquam facis.
ēloquere, ut quod ego nesciō id tēcum sciam.
Calidorus Misere miser sum, Pseudole. Ps. Id tē Iuppiter
prohibessit. Cal. Nihil hoc Iouis ad iudicium attinet:
sub Veneris regnō uapulō, nōn sub Iouis.
[PSEUDOLUS] licet mē id scīre quid sit. nam tū mē antidhāc
supremum habuistī comitem cōnsiliis tuīs.
#CAL# idem animus nunc est. Ps. Face mē certum quid tibist.
iuuabō aut rē aut opera aut cōnsiliō bonō.
#CAL# cape hās tabellas, tūte hinc narratō tibi
quae mē miseria et cūrā contabefacit.
[PSEUDOLUS] mōs tibi geretur. sed quid hoc, quaesō. Cal. quid est.
[PSEUDOLUS] ut opinor, quaerunt litterae hae sibī liberōs.
alia aliam scandit. Cal. Ludis iam ludō tuō.
[PSEUDOLUS] hās quidem pol crēdō nisī Sibūlla legerit,
interpretarī alium posse nēminem.
#CAL# cur inclēmenter dīcis lepidis litteris
lepidis tabellis lepida cōnscriptis manū.
[PSEUDOLUS] an, opsecrō hercle, habent quās gallinae manus.
nam hās quidem gallina scripsit. Cal. Odiosus mihi es.
lege uel tabellās redde. Ps. Immō enim pellegam.
aduortitō animum. Cal. nōn adest. Ps. at tū cita.
#CAL# immō ego tacēbō, tū istinc ex cera cita.
nam istic meus animus nunc est, nōn in pectore.
[PSEUDOLUS] tuam amīcam uideō, Calidore. Cal. V.I ea est, opsecrō.
[PSEUDOLUS] eccam in tabellis porrectam: in cera cubat.
#CAL# at tē dī deaeque quantumst Ps. Seruassint quidem.
#CAL# Quasī solstitialis herba paulisper fui:
repente exortus sum, repentinō occidī.
[PSEUDOLUS] tacē, dum tabellās pellegō. Cal. Ergō quīn legis.
[PSEUDOLUS] ¤ Phoenicium Calidorō amatorī suō
per ceram et lignum litterasque interpretes
salūtem mittit et salūtem abs tē expetit,
lacrumāns titubantī animō, corde et pectore. ¤ 
#CAL# periī, salūtem nusquam inueniō, Pseudole,
quam illī remittam. Ps. Quam salūtem. Cal. Argenteam.
[PSEUDOLUS] prō lignean salute uīs argenteam
remittere illī. uide sīs quam tū rem gerās.
#CAL# Recita modō: ex tabellis iam faxō scies
quam subitō argentō mī usus inuentō siet.
[PSEUDOLUS] ¤ Lenō mē peregre militī Macedoniō
minis uīgintī uendidit, uoluptās mea.
et prius quam hinc abiit, quindecim milēs minās
dederat. nunc unae quinque remorantur minae.
ea causa milēs hic reliquit symbolum,
expressam in cera ex anulō suam imāginem,
ut quī hūc adferret eius similem symbolum,
cum eō simul mē mitteret. eī reī dies
haec praestituta est, proxuma Dionysia. ¤ 
crās ea quidem sunt. Cal. Prope adest exitium mihi,
nisī quid mihi in tē est auxilī. Ps. Sine pellegam.
#CAL# sinō, nam mihi uideor cum ea fabularier.
lege: dulce amarumque una nunc miscēs mihi.
[PSEUDOLUS] ¤ Nunc nostrī amorēs mōrēs cōnsuetudinēs,
[iocus ludus sermō suauisauiatio]
compressionēs artae amantum corporum,
teneris labellis mollēs morsiunculae,
[nostrorum orgiorum iunculae]
papillarum horridularum oppressiunculae,
harunc uoluptatum mī omnium atque itidem tibi
distractiō discidium uastitiēs uenit,
nisī quae mihi in test aut tibist in mē salūs.
haec quae ego sciuī ut scirēs curauī omnia.
nunc ego tē experiar quid amēs, quid simulēs. ualē. ¤ 
#CAL# est misere scrīptum, Pseudole. Ps. O, miserrime.
#CAL# quīn flēs. Ps. Pumiceōs oculōs habeō: nōn queō
lacrumam exorare ut expuant ūnam modō.
#CAL# quid ita. Ps. Genus nostrum semper siccoculum fuit.
#CAL# nilne adiuuare mē audēs. Ps. quid faciam tibi.
#CAL# eheū. Ps. Eheu. id quidem hercle nē parsis: dabō.
#CAL# miser sum, argentum nusquam inueniō mutuom.
[PSEUDOLUS] eheū. Cal. Neque intus nummus ullus est. Ps. Eheū.
#CAL# ille abducturus est mulierem crās. Ps. Eheū.
#CAL# istocine pactō mē adiuuās. Ps. Dō id quod mihi est.
nam is mihi thēnsaurus iugis in nostra est domō.
#CAL# āctum est dē mē hodiē. sed potes nunc mutuam
drachumam dare ūnam mihi, quam crās reddam tibi.
[PSEUDOLUS] Vix hercle, opinor, sī mē opponam pignorī.
sed quid ea drachuma facere uīs. Cal. Restim uolō
mihi emere. Ps. Quam ob rem. Cal.quī mē faciam pēnsilem.
certum est mihi ante tenebrās tenebrās persequī.
[PSEUDOLUS] quis mī igitur drachumam reddet, sī dederō tibi.
an tū tē ea causa uīs sciēns suspendere
ut mē defraudēs, drachumam sī dederim tibi.
#CAL# profectō nullō pactō possum uiuere,
sī illa ā mē abalienatur atque abducitur.
[PSEUDOLUS] quid flēs, cucule. uiuēs. Cal. quid ego nī fleam,
quoi nec paratus nummus argentī siet
neque libellaī spēs sit usquam gentium.
[PSEUDOLUS] ut litterarum ego hārum sermonem audiō,
nisī tū illī lacrumis fleueris argenteis,
quod tū istīs lacrumis tē probare postulas,
nōn pluris refert quam sī imbrem in cribrum gerās.
uērum ego tē amantem, nē paue, nōn deseram.
sperō alicunde hodiē mē bona opera aut hāc mea
tibi inuenturum esse auxilium argentārium.
atque id futūrum unde unde dicam nesciō,
nisī quia futūrum est: ita supercilium salit.
#CAL# utinam quae dīcis dictīs facta suppetant.
[PSEUDOLUS] scīs tū quidem hercle, mea sī commouī sacra,
quō pactō et quantās soleam turbellās dare.
#CAL# in tē nunc omnēs spēs sunt aetatī meae.
[PSEUDOLUS] satin est, sī hanc hodiē mulierem efficiō tibi
tua ut sit, aut sī tibi dō uīgintī minās.
#CAL# satis, sī futurumst. Ps. Roga mē uīgintī minās,
ut mē effecturum tibi quod promisī sciās.
rogā, opsecrō hercle. gestiō promittere.
#CAL# dabisne argentī mī hodiē uīgintī minās.
[PSEUDOLUS] dabō. molestus nunciam nē sīs mihi.
atque hoc, nē dictum tibi negēs, dicō prius:
sī nēminem alium poterō, tuom tangam patrem.
#CAL# dī tē mihi semper seruent. uērum, sī potest,
pietatis causa uel etiam mātrem quoque.
[PSEUDOLUS] dē istāc rē in oculum utrumuis conquiescitō.
#CAL# oculum anne in aurem. Ps. at hoc peruolgatumst minus.
nunc, nē quis dictum sibī neget, dicō omnibus
pube praesentī in contione: omnī poplō,
omnibus amicis notisque edicō meīs,
in hunc diem ā mē ut caueant, nē credant mihi.
#CAL# st, tacē opsecrō hercle. Ps. quid negōtī est. Cal. Ostium
lenonis crepuit. Ps. Crura mauellem modō.
#CAL# atque ipse egreditur intus, periurī caput.

I.II
Balliō Exite, agite exite, ignauī, male habitī et male conciliatī,
quōrum numquam quicquam quoiquam uenit in mentem ut rēctē faciant,
quibus, nisī ad hoc exemplum experior, nōn potest usura usurparī.
neque ego hominēs magis asinōs numquam uīdī, ita plagis costae callent:
quōs quom ferias, tibi plūs noceās. eō enim ingeniō hī sunt flagritribae,
quī haec habent cōnsilia, ubī data occasiost, rape clepe tene
harpaga bibe es fuge: hoc
est eōrum opus, ut mauelis lupōs apud ouis linquere,
quam hōs domī custodēs.
at faciem quom aspiciās eōrum, hau malī uidentur: opera fallunt.
nunc adeō hanc edictionem nisī animum aduortetis omnēs,
nisī somnum socordiamque ex pectore oculīsque exmouetis,
ita ego uestra latera loris faciam ut ualidē uaria sint,
ut nē peristromata quidem aequē picta sint Campanica
neque Alexandrina beluata tōnsilia tappetia.
atque herī iam edixeram omnibus dederamque eās prouincias,
uērum ita uōs estis praeditī callentī ingeniō improbī,
officium uestrum ut uōs malō cogatis commonerier.
nempe ita animatī estis uōs: uincitis duritia hoc atque mē.
hoc sīs uide, ut aliās rēs agunt. hoc agite, hoc animum aduortite,
hūc adhibete auris quae ego loquor, plagigera genera hominum.
numquam edepol uostrum durius tergum erit quam terginum hoc meum.
quid nunc. doletne. em sīc datur, sī quis erum seruōs spernit.
adsistite omnēs contrā mē et quae loquar aduortite animum.
tū quī urnam habēs aquam ingere, face plenum ahenum sit cocō.
tē cum securī caudicalī praeficiō prouinciae.
Seruus at haec retunsast. Bal. Sine siet. itidem uōs quoque estis plagis [omnēs]:
numquī minus ea grātia tamen omnium opera utor.
tibi hoc praecipiō ut niteant aedēs. habēs quod faciās. propera, abī intrō.
tū estō lectisterniator. tū argentum eluitō, idem exstruitō.
haec, quom ego ā forō reuortar, facite ut offendam parata,
uorsa sparsa, tersa strata, lautaque unctaque omnia ut sint.
nam mī hodiē natalis diēs est, decet eum omnis uōs concelebrare.
pernam callum glandium sumen facitō in aqua iaceant. satin audīs.
magnifice uolō mē uirōs summōs accipere, ut mihi rem esse reantur.
intrō abite atque haec citō celerate, nē mora quae sit, cocus cum ueniat.
ego eō in macellum, ut piscium quidquid ibist pretiō praestinem.
ī, puere, prae. nē quisquam pertundat cruminam cautiost.
uel opperire, est quod domī dīcere paene fuī oblitus.
auditin. uōbīs, mulierēs, hanc habeō edictionem.
uōs, quae in munditiis, mollitiis deliciisque aetatulam agitis,
uiris cum summis, inclutae amīcae, nunc ego scībō atque hodiē experiar,
quae capitī, quae uentrī operam det, quae suae reī, quae somnō studeat.
quam libertam fore mihi crēdam et quam uenalem, hodiē experiar.
facite hodiē ut mihi munera multa hūc ab amatoribus conueniant.
nam nisī mihi penus annuōs hodiē † conuenit, crās populō prostituam uōs.
natalem scitis mī esse diem hunc: ubī istī sunt quibus uōs oculī estis,
quibus uītae, quibus deliciae estis, quibus sauia, mammia, mellillae.
maniplatim mihi munerigerulī facite ante aedīs iam hic adsint.
cur ego uestem, aurum atque ea quibus est uōbīs usus, prahibeō. aut quid mī
domī nisī malum uestra operast hodiē. improbae uīnī modō cupidae estis:
eō uōs † uestrōs panticesque adeō madefactatis, quom ego sim hic siccus.
nunc adeō hoc factust optumum, ut nōmine quemque appellem suō,
nē dictum esse āctūtum sibī quaepiam uostrarum mihi neget:
aduortite animum cunctae.
prīncipiō, Hedytium, tēcum agō, quae amica es frumentariis,
quibus cunctis montēs maxumī [acerui] frumentī sunt domī:
fac sīs sit delatum hūc mihi frumentum, hunc annum quod satis,
mī et familiae omnī sit meae, atque adeō ut frumentō afluam,
ut ciuitās nōmen mihi commutet mēque ut praedicet
lēnōne ex Ballione rēgem Iasonem.
#CAL# audīn, furcifer quae loquitur. satin magnificus tibi uidētur.
Pseud. Pol iste, atque etiam malificus.
sed tacē atque hanc rem gere.
[BALLIO] aeschrodora, tū quae amicōs tibi habēs lenonum aemulos
laniōs, quī, item ut nōs iurandō, iūre malō male quaerunt rem, audi:
nisī carnaria tria grauida tegoribus onere uberī hodiē
mihi erunt, crās tē quasī Dircam ōlim, ut memorant, duō gnatī Iouis
deuinxere ad taurum, item ego tē distringam ad carnarium.
id tibi profectō taurus fīet. Cal. Nimis sermone huius ira incendor.
[PSEUDOLUS] huncine hic hominem pati
colere iuuentutem atticam.
ubī sunt, ubī latent quibus aetās integra est, quī amant ā lēnōne.
quīn conueniunt. quīn una omnēs peste hāc populum hunc liberant.
sed nimium stultus, nimis fui
indoctus: illine audeant
id facere quibus ut seruiant
suōs amor cogit.
[simul prohibet faciant aduersum eōs quod nolunt]
#CAL# Vah tacē. Ps. quid est.
#CAL# male morigeruss mihi, quom sermonī huius obsonās.
[PSEUDOLUS] taceō. Cal. at taceās malō multō quam tacere dicās. Bal. Tū autem,
Xýstilis, fac ut animum aduortas, quoius amātōrēs oliui
δύναμιν domī habent maxumam.
sī mihi nōn iam hūc culleis
oleum deportatum erit,
tē ipsam culleō ego crās faciam ut deportere in pergulam.
ibī tibi adeō lectus dabitur, ubī tū hau somnum capias, sed ubi
usque ad languorem tenes
quō sē haec tendant quae loquor.
ain, excetra tū. quae tibi amicōs tot habēs tam probe oleō onustōs,
num quoipiam est hodiē tua tuorum opera cōnseruorum
nitidiusculum caput. aut num ipse ego pulmentō utor magis
unctiusculō. sed sciō, tū oleum hau magnī pendis, uīnō
tē deuincis. sine modō,
reprehendam hercle ego cūncta una opera, nisī quidem hodiē tū omnia
facis effecta haec ut loquor.
tū autem, quae prō capite argentum mihi iam iamque semper numeras,
ea paciscī modō scīs, sed quod pacta es nōn scīs soluere,
Phoenicium, tibi ego haec loquor, deliciae summatum uirum:
nisī hodiē mī ex fundis tuorum amicorum omne hūc penus adfertur,
crās Phoenicium poeniceō coriō inuisēs pergulam.

I.III
#CAL# pseudole, nōn audīs quae hic loquitur. Ps. Audiō, ere, equidem atque animum aduortō.
#CAL# quid mī es auctor, huic ut mittam, nē amīcam hic meam prostituat.
[PSEUDOLUS] nil curassis, liquidō es animō: ego prō mē et prō tē cūrābō.
iam diū ego huic bene et hic mihi uolumus, et amicitia est antiqua:
mittam hodiē huic suō diē natalī malam rem magnam et maturam.
#CAL# quid opust. Ps. Potin aliam rem ut curēs. Cal. at Ps. Bat. Cal. Crucior. Ps. Cor dura.
#CAL# nōn possum. Ps. Fac possīs. Call. Quonam pactō possim. Ps. Vince animum.
in rem quod sit praeuortaris quam in rē aduorsa animō auscultēs.
Ca. Nugae istaec sunt: nōn iucundumst nisī amāns facit stulte. Ps. Pergin.
#CAL# ō Pseudole mī, sine sim nihilī,
mitte mē sīs. Ps. Sinō, modō ego abeam.
#CAL# mane, mane, iam ut uolēs mēd esse ita erō. Ps. Nunc tū sapis.
[BALLIO] Ít diēs. ego mihi cessō.
ī prae, puere. Cal. Heus, abit. quīn reuocās.
[PSEUDOLUS] quid properās. placidē. Cal. at prius quam abeat.
[BALLIO] quid [hoc], malum, tam placidē is, puere.
[PSEUDOLUS] hodiē nate, heus, hodiē nate, tibi ego dicō, heus, hodiē nate,
redī et respice ad nōs. tametsī occupatuss,
moramur. mane, em conloquī quī uolunt tē.
[BALLIO] quid hoc est. quis est quī moram mī occupatō
molestam optulit. Ps.quī tibi sospitalis
fuit. Bal. Mortuost quī fuit: quī sit ūsust.
[PSEUDOLUS] nimis superbe. Bal. Nimis molestus. Cal. Reprehende hominem, adsequere. Bal. I puere.
[PSEUDOLUS] occedamus hāc obuiam. Bal. Iuppiter tē
perdat, quisquis es. Ps. Te uolō. Bal. at uōs ego ambōs.
uorte hāc tē, puere. Ps. nōn licet conloquī tē.
[BALLIO] at mihi nōn lubet. Ps. Sin tuamst quippiam in rem.
[BALLIO] licetne, opsecrō, bitere an nōn licet. Ps. Vah,
manta. Bal. Omitte. Cal. Balliō, audī. Bal. Surdus sum † profectō inanilogistae.
#CAL# dedī dum fuit. Bal. nōn petō quod dedistī.
#CAL# dabō quandō erit. Bal. Ducitō quandō habēbis.
#CAL# eheu, quam ego malis perdidī modīs
quod tibi detulī et quod dedī. Bal. Mortua
uerba rē nunc facis. stultus es, rem actam agis.
[PSEUDOLUS] nosce saltem hunc quis est. Bal. iam diū sciō
quī fuit: nunc quī sit ipsus sciat.
ambulā tū. Ps. Potin ut semel modō,
Balliō, hūc cum lucrō respiciās.
[BALLIO] Respiciam istōc pretiō. nam sī sacruficem summō Ioui
atque in manibus exta teneam, ut poriciam, intereā loci
sī lucrī quid detur, potius rem dīuīnam deseram.
nōn potest pietatī opsistī huic, utut rēs sunt ceterae.
[PSEUDOLUS] deōs quidem, quōs maxume aequom est metuere, eōs minimī facit.
[BALLIO] compellabō. saluē multum, serue atēnīs pessume.
[PSEUDOLUS] dī tē deaeque ament uel huius arbitratū uel meō,
uel, sī dignuss aliō pactō, neque ament nec faciant bene.
[BALLIO] quid agitur, Calidore. Cal. Amatur atque egetur acriter.
[BALLIO] misereat, sī familiam alere possim misericordia.
[PSEUDOLUS] heia, scimus nōs quidem tē qualis sīs. nē praedicēs.
sed scīn quid nōs uolumus. Bal. Pol ego propemodum: ut male sit mihi.
[PSEUDOLUS] et id et hoc quod tē reuocamus. quaesō animum aduorte. Bal. Audiō.
atque in pauca, ut occupatus nunc sum, cōnfer quid uelis.
[PSEUDOLUS] hunc pudet, quod tibi promisit quaque id promisit diē,
quia tibi minās uīgintī prō amica etiam nōn dedit.
[BALLIO] nimiō id quod pudet facilius fertur quam illud quod piget.
nōn dedisse istunc pudet: mē quia nōn accepī piget.
[PSEUDOLUS] at dabit, parabit: aliquot hōs diēs manta modō.
nam hic id metuit, nē illam uendās ob simultatem suam.
[BALLIO] fuit occasiō, sī uellet, iam prīdem argentum ut daret.
#CAL# quid, sī nōn habuī. Bal. #S# amabas, inuenirēs mutuom,
ad danistam deuenirēs, adderēs faenusculum,
surruperēs patrī. Ps. Surruperet hic patrī, audacissume.
nōn periclumst nē quid rēctē mōnstrēs. Bal. nōn lenoniumst.
#CAL# egon patrī surrupere possim quicquam, tam cautō senī.
atque adeō, sī facere possim, pietās prohibet. Bal. Audiō.
pietatem ergō istam amplexator noctū prō Phoeniciō.
sed cum pietatem tē amōrī uideō tuō praeuortere,
omnēs <hominēs> tibi patrēs sunt. nūllus est tibi quem roges
mutuom argentum. Cal.quīn nōmen quoque iam interiit mutuom.
[PSEUDOLUS] heus tū, postquam hercle istī ā mēnsa surgunt satis potī uirī,
quī suom repetunt, alienum reddunt natō neminī,
postilla omnēs cautiorēs sunt, nē credant alterī.
#CAL# nimis miser sum, nummum nusquam reperire argentī queō.
ita miser et amōre pereō et inopia argentaria.
[BALLIO] eme diē caeca hercle oliuom, id uenditō oculata diē:
iam hercle uel ducentae fierī possunt praesentēs minae.
#CAL# periī, annorum lex mē perdit quinauicenaria.
metuont crēdere omnēs. Bal. Eadem est mihi lex: metuō crēdere.
[PSEUDOLUS] crēdere autem. ehō an paenitet tē, quantō hic fuerit usuī.
[BALLIO] nōn est usū quisquam amātor nisī quī perpetuat data.
det, det usque: quandō nil sit, simul amāre desinat.
#CAL# nilne tē miseret. Bal. Inanis cedis, dicta nōn sonant.
atque ego tē uiuom saluomque uellem. Ps. Ehō an iam mortuost.
[BALLIO] Vtut est, mihi quidem profectō cum istīs dictīs mortuost:
īlicō uixit amātor, ubī lenonī supplicat.
semper tū ad mē cum argentata acceditō querimonia.
nam istuc quod nunc lamentare, nōn esse argentum tibi,
apud nouercam querere. Ps. Ehō an umquam tū huius nupsistī patrī.
[BALLIO] dī melius faciant. Ps. Face hoc quod tē rogamus, Balliō,
mea fide, sī istī formidās crēdere. ego in hoc triduō
aut terra aut marī alicunde euoluam id argentum tibi.
B. Tibī ego crēdam. P. quor nōn. B.quia pol quā opera crēdam tibi,
una opera alligem fugitiuam canem agninis lactibus.
#CAL# sīcine mī abs tē bene merentī male refertur grātia.
[BALLIO] quid nunc uīs. Cal. ut opperiare hōs sex diēs aliquōs modō,
nē illam uendās neū mē perdās hominem amantem. Bal. Animō bonō es.
uel sex mēnsēs opperibor. Cal. Euge, homō lepidissume.
[BALLIO] immō uin etiam tē faciam ex laetō laetantem magis.
#CAL# quid iam. Bal.quia enim nōn uenalem iam habeō Phoenicium.
#CAL# nōn habēs. Bal. nōn hercle uērō. Cal. Pseudole, eī accerse hostias,
uictumas, laniōs, ut ego huic sacruficem summō Iouī.
nam hic mihi nunc est multō potior Iuppiter quam Iuppiter.
[BALLIO] nōlō uictumās. agninis mē extis placarī uolō.
#CAL# propera, quid stās. eī accerse agnōs. audīn quid ait Iuppiter.
[PSEUDOLUS] iam hic erō. uērum extrā portam mī etiam currendumst prius.
#CAL# quid eō. Ps. Laniōs inde accersam duō cum tintinnabulis,
eadem duō gregēs uirgarum inde ulmearum adegerō,
ut hodiē ad litationem huic suppetat satiās Iouī.
[BALLIO] ī in malam crucem. Ps. Istuc ībit Iuppiter lenonius.
[Bal. Ex tua rē est, ut ego emoriar. Ps. quīdum. Bal. ego dicam tibi:
quia edepol, dum ego uiuōs uiuam, numquam eris frūgī bonae.]
[BALLIO] ex tua rē nōn est, ut ego emoriar. Ps. quīdum. Bal. sīc, quia
sī ego emortuōs sim, atēnīs tē sit nēmō nēquior.
#CAL# dīc mihi, obsecrō hercle, uērum sēriō hoc quod tē rogō.
nōn habēs uenalem amīcam tū meam Phoenicium.
[BALLIO] nōn edepol habeō profectō, nam iam prīdem uēndidī.
#CAL# quō modō. Bal. Sine ornamentis, cum intestinis omnibus.
#CAL# meam tū amīcam uendidistī. Bal. Valde, uīgintī minis.
#CAL# Vigintī minis. Bal. Vtrum uīs, uel quater quinis minis,
militī Macedoniō, et iam quindecim habeō minās.
#CAL# quid ego ex tē audiō. Bal. Amicam tuam esse factam argenteam.
#CAL# cur id aususs facere. Bal. Libuit, mea fuit. Cal. Ehō, Pseudole,
eī, gladium adfer. Ps. quid opus gladiō. Cal.quī hunc occidam atque mē.
[PSEUDOLUS] quīn tū tēd occidis potius. nam hunc famēs iam occiderit.
#CAL# quid ais, quantum terra † tegit hominum periurissume.
iurauistin tē illam nullī uenditurum nisī mihi.
[BALLIO] fateor. Cal. Nempe conceptis uerbīs. Bal. Etiam cōnsutis quoque.
#CAL# periurauistī, sceleste. Bal. at argentum intrō condidī.
ego scelestus nunc argentum promere possum domō:
tū quī pius, istōc es genere gnatus, nummum nōn habēs.
#CAL# pseudole, adsiste altrim secus atque onera hunc maledictis. Ps. Licet.
numquam ad praetorem aequē cursim curram, ut emittar manū.
#CAL# ingere mala multa. Ps. iam ego tē differam dictīs meīs.
impudice. Bal. Itast. Cal. Sceleste. Bal. Dicis uēra. Ps. Verberō.
[BALLIO] quippinī. Cal. Bustirape. Bal. Certō. Ps. Furcifer. Bal. Factum optumē.
#CAL# sociofraude. Bal. Sunt mea istaec. Ps. Parricida. Bal. perge tū.
#CAL# sacrilege. Bal. Fateor. Ps. Periure. Bal. Vetera uaticinaminī.
#CAL# legirupa. Bal. Valide. Ps. Permitiēs adulēscentum. Bal. Acerrume.
#CAL# fur. Bal. Babae. Ps. Fugitiue. Bal. Bombax. Cal. Fraus populī. Bal. Planissume.
[PSEUDOLUS] fraudulente. Cal. Impure. Ps. Lenō. Cal. Caenum. Bal. Cantorēs probōs.
#CAL# Verberauistī patrem atque mātrem. Bal. Atque occidī quoque,
potius quam cibum praehiberem: num peccauī quippiam.
[PSEUDOLUS] in pertusum ingerimus dicta dolium, operam ludimus.
[BALLIO] numquid aliud etiam uoltis dīcere. Cal. ecquid tē pudet.
[BALLIO] ten, amatorem esse inuentum inanem quasī cassam nucem.
uērum quamquam multa malaque dicta dixistis mihi,
nisī mihi hodiē attulerit milēs quinque quās debet minās,
sicut haec est praestituta summa eī argentō diēs,
sī id nōn adfert, posse opinor facere mē officium meum.
#CAL# quid id est. Bal. #S# tū argentum attuleris, cum illō perdiderō fidem:
hoc meum est officium. ego, operae sī sit, plūs tēcum loquar.
sed sine argentō frūstrā es quī mē tuī misererī postulās.
haec meast sententia, ut tū hinc porrō quid agās cōnsulās.
#CAL# iamne abīs. Bal. Negotī nunc sum plenus. Ps. Paulō post magis.
illic homō meus est, nisī omnēs dī mē atque hominēs deserunt.
exossabō ego illum simulter itidem ut murenam coquōs.
nunc, Calidore, tē mihi operam dare uolō. Cal. ecquid imperās.
[PSEUDOLUS] hoc ego oppidum admoenire, ut hodiē capiatur, uolō.
ad eam rem ūsust homine astutō, doctō, cautō et callidō,
quī imperata ecfecta reddat, nōn quī uigilāns dormiat.
#CAL# cedo mihi, quid es factūrus. Ps. Temperī ego faxō sciēs.
nōlō bis iterarī, sat sīc longae fiunt fābulae.
#C# Optumum atque aequissimum orās. Ps. Propera, adduc hominem citō.
#CAL# paucī ex multīs sunt amīcī, hominī quī certī sient.
[PSEUDOLUS] ego sciō istuc. ergō utrumque, tibi nunc dilectum para
ex multīs atque exquire illinc ūnum quī certus siet.
#CAL# iam hic faxō aderit. Ps. Potin ut abeās. tibi moram dictīs creās.

I.iu
postquam illic hinc abiit, tū astās sōlus, Pseudole.
quid nunc acturuss, postquam erilī fīliō
largituss dictīs dapsilis. ubī sunt ea.
quoi neque paratast gutta certī cōnsilī,
[neque adeō argenti neque nunc quid faciam sciō.]
neque exordirī prīmum unde occipiās habēs,
neque ad detexundam telam certōs terminōs.
sed quasī poeta, tabulās cum cēpit sibī,
quaerit quod nusquamst gentium, reperit tamen,
facit illud uerī simile, quod mendācium est,
nunc ego poeta fiam: uīgintī minās,
quae nusquam nunc sunt gentium, inueniam tamen.
[atque ego mē iam prīdem huic daturum dixeram
et uoluī inicere tragulam in nostrum senem.
uērum is nesciō quō pactō praesēnsit prius.]
sed comprimundast uox mihi atque oratiō:
erum eccum uideō hūc Simonem una simul
cum suō uicinō Calliphone incedere.
ex hoc sepulcrō uetere uīgintī minās
effodiam ego hodiē, quās dem erilī fīliō.
nunc hūc concedam, unde hōrum sermonem legam.

I.u
#SIM# sī dē damnosis aut sī dē amatoribus
dictator fīat nunc atēnīs Atticis,
nēmō anteueniat fīliō, crēdō, meō:
ita nunc per urbem sōlus sermonī omnibust,
eum uelle amīcam liberare et quaerere
argentum ad eam rem. hoc aliī mihi renuntiant.
atque id iam prīdem sēnsī et subolebat mihi,
sed dissimulabam. Ps. iam illī fetet fīlius.
occisa est haec rēs, haeret hoc negotium.
quō in commeatum uoluī argentārium
proficiscī, ibī nunc oppidō opsaeptast uia.
praesēnsit: nihil est praedae praedatoribus.
Calliphō Hominēs quī gestant quīque auscultant crimina,
sī meō arbitratū liceat, omnēs pendeant,
gestorēs linguis, auditorēs auribus.
nam istaec quae tibi renuntiantur, fīlium
tē uelle amantem argentō circumducere,
fors fuat an istaec dicta sint mendacia.
sed sī sint ea uēra, ut nunc mōs est, maxume,
quid mīrum fēcit. quid nouom, adulēscēns homō
sī amat, sī amīcam liberat. Ps. Lepidum senem.
#SIM# Vetus nōlō faciat. Cal. at enim nēquīquam neuis.
uel tū nē facerēs tāle in adulēscentia.
probum patrem esse oportet quī gnātum suom
esse probiorem quam ipsus fuerit postulet.
nam tū quod damnī et quod fēcistī flagiti
populō uiritim potuit dispertirier.
idne tū mirare, sī patrissat fīlius.
[PSEUDOLUS] Ὦ Ζεῦ, quam paucī estis hominēs commodī. em,
illic est pater patrem esse ut aequom est fīliō.
#SIM# quis hic loquitur. meus est hic quidem seruōs Pseudolus.
hic mihi corrumpit fīlium, scelerum caput.
hic dux, hic illī est paedagogus, hunc ego
cupiō excruciarī. Cal. iam istaec īnsipientiast,
iram in promptū gerere. quantō satius est
adire blandis uerbīs atque exquaerere,
sintne illa necne sint quae tibi renuntiant.
bonus animus in mala rē dimidiumst malī.
#SIM# tibi auscultabō. Ps. Itur ad tē, Pseudole.
orationem tibi para aduorsum senem.
erum salutō prīmum, ut aequomst. posteā,
sī quid superfit, uicinōs impertiō.
#SIM# saluē. quid agitur. Ps. Statur hic ad hunc modum.
#SIM# statum uide hominis, Calliphō, quam basilicum.
#CAL# bene cōnfidenterque adstitisse intellegō.
[PSEUDOLUS] decet innocentem quī sit atque innoxium
seruom superbum esse, apud erum potissimum.
#CAL# sunt quae tē uolumus percontarī, quae quasi
per nebulam nosmet scimus atque audiuimus.
#SIM# cōnficiet iam tē hic uerbīs, ut tū cēnseas
nōn Pseudolum, sed Socratem tēcum loquī.
[PSEUDOLUS] itast, iam prīdem tū mē spernis, sentiō.
paruam esse apud tē mihi fidem ipse intellegō.
cupis mē esse nequam: tamen erō frūgī bonae.
#SIM# fac sīs uociuas, Pseudole, aedīs aurium,
mea ut migrare dicta possint quō uolō.
[PSEUDOLUS] age loquere quiduīs, tametsī tibi suscēnseō.
#SIM# mihin dominō seruōs tū suscēnsēs. Ps. Tam tibi
mīrum id uidētur. Sim. Hercle quī, ut tū praedicās,
cauendum est mī aps tē iratō. atque aliō tū modō
mē uerberare atque ego tē soleō cogitās.
quid cēnsēs. Cal. Edepol meritō esse iratum arbitror,
quom apud tē paruast eī fidēs. Sim. iam sīc sinō.
īrātus sit: ego, nē quid noceat, cauerō.
sed quid ais. quid hoc, quod tē rogō. Ps. #S# quid uīs, rogā.
quod scībō, Delphis tibi respōnsum dīcitō.
#SIM# aduorte ergō animum et fac sīs promissī memor.
quid ais. ecquam scīs fīlium tibicinam
meum amāre. Ps. Ναὶ γάρ. Sim. Liberare quam uelit.
[PSEUDOLUS] Καὶ τοῦτο ναὶ γάρ. Sim. Ecquās uīgintī minās
[per sycophantiam atque per doctōs dolos]
paritās ut auferās ā mē. Ps. Abs tē ego auferam.
#SIM# ita, quās meō gnatō dēs, quī amīcam liberet.
fatere, dīc. Ps. Καὶ τοῦτο ναί, καὶ τοῦτο ναί.
#CAL# fatetur. Sim. Dixin, Calliphō, dūdum tibi.
#CAL# meminī. Sim. quor haec, tū ubī resciuistī īlicō,
celata mē sunt. quor nōn resciuī. Ps. Eloquar.
quia nolebam ex mē mōrem progignī malum,
erum ut seruōs criminaret apud erum.
#SIM# iuberēs hunc praecipitem in pistrinum trahī.
#CAL# numquid peccātum est, Simō. Sim. Immō maxime.
[PSEUDOLUS] desiste, rēctē ego meam rem sapiō, Calliphō.
peccata mea sunt. animum aduorte nunciam.
quāpropter tē expertem amoris nātī habuerim. †
pistrinum in mundō scībam, sī dixem, mihi.
#SIM# nōn ā mē scibās pistrinum in mundō tibi,
cum ea mussitabās. Ps. Scibam. Sim.quīn dictum est mihi.
[PSEUDOLUS] quia illud malum aderat, istuc aberat longius.
illud erat praesēns, huic erant dieculae.
#SIM# quid nunc agetis. nam hinc quidem ā mē nōn potest
argentum auferrī, quī praesertim sēnserim.
nē quisquam credat nummum, iam edicam omnibus.
[PSEUDOLUS] numquam edepol quoiquam supplicabō, dum quidem
tū uiuēs. tū mihi hercle argentum dabis,
abs tē equidem sūmam. Sim. Tū ā mē sumēs. Ps. Strenue.
#SIM# excluditō mī hercle oculum, sī dederō. Ps. Dabis.
iam dicō ut ā mē caueās. Sim. Certe edepol sciō,
sī apstuleris, mīrum et magnum facinus feceris.
[PSEUDOLUS] faciam. Sim. #S# nōn apstuleris. Ps. Virgis caeditō.
sed quid, sī apstulerō. Sim. Dō iouem testem tibi,
tē aetātem impune habiturum. Ps. Facitō ut memineris.
#SIM# egon ut cauere nequeam, cuī praedicitur.
[PSEUDOLUS] praedicō, ut caueās. dicō, inquam, ut caueās. caue.
em istīs mihi tū hodiē manibus argentum dabis.
#CAL# edepol mortalem graphicum, sī seruat fidem.
[PSEUDOLUS] seruitum tibi mē abducitō, nī fēcerō.
#CAL# bene atque amice dīcis. †nam nunc, nam meust.
[PSEUDOLUS] uīn etiam dicam quod uōs magis mireminī.
#CAL# studeō hercle audire, nam tēd auscultō lubēns.
[Sim. agedum, nam satis libenter tē auscultō loquī.]
[PSEUDOLUS] prius quam istam pugnam pugnabō, ego etiam prius
dabō aliam pugnam claram et commemorabilem.
#SIM# Quam pugnam. Ps. Em ab hoc lēnōne uicinō tuō
per sycophantiam atque per doctōs dolos
tibicinam illam, tuōs quam gnatus deperit,
ea circumducam lepide lenonem. Sim. quid est.
[PSEUDOLUS] effectum hoc hodiē reddam utrumque ad uesperum.
#SIM# siquidem istaec opera, ut praedicās, perfeceris,
uirtūte regī agathoclī antecesseris.
sed sī nōn faxis, numquid causaest, īlicō
quīn tē in pistrinum condam. Ps. nōn ūnum in diem [modo],
uērum hercle in omnis, quantumst. sed sī effecerō,
dabin mī argentum, quod dem lenonī, īlicō,
tua uoluntate. Cal. Ius bonum orat Pseudolus.
dabō inque. Sim. at enim scīn quid mihi in mentem uenit.
quid sī hīsce inter sē cōnsēnserunt, Calliphō,
aut dē compectō faciunt cōnsutis dolis,
quī mē argentō interuertant. Ps.quis mē audacior
sit, sī istuc facinus audeam. immō sīc, Simō:
sī sumus compectī seū cōnsilium umquam iniimus [dē istāc rē]
aut sī dē ea rē umquam inter nōs conuenimus,
[quasī in librō cum scribuntur calamō litterae]
stilis mē totum usque ulmeis cōnscribitō.
#SIM# indice lūdōs nunciam, quandō lubet.
[PSEUDOLUS] da in hunc diem operam, Calliphō, quaesō mihi,
nē quō tē ad aliud occupēs negotium.
#CAL# quīn rūs ut irem iam herī mēcum statueram.
[PSEUDOLUS] at nunc disturba quās statuistī machinās.
#CAL# nunc nōn abīre certum est istāc grātia.
lubidost lūdōs tuōs spectare, Pseudole.
et sī hunc uidebō nōn dare argentum tibi,
quod dīxit, potius quam id nōn fīat, ego dabō.
#SIM# nōn demutabō. Ps. Namque edepol, sī nōn dabis,
clāmōre magnō et multō flagitabere.
agite amoliminī hinc uōs intrō nunciam
ac meīs uicissim date locum fallaciis.
#CAL# fīat, geratur mōs tibi. Ps. Sed tē uolō
domī usque adesse. Cal.quīn tibi hanc operam dicō.
#SIM# at ego ad forum ibō. iam hic erō. PS. āctūtum redī.
suspiciō est mihi nunc uōs suspicarier,
mē idcircō haec tanta facinora promittere,
quō uōs oblectem, hanc fabulam dum trānsigam,
neque sim factūrus quod facturum dixeram.
nōn demutabō. atque etiam certum, quod sciam,
quō id sim factūrus pactō nil etiam sciō,
nisī quia futurumst. nam quī in scaenam prouenit,
nouō modō nouom aliquid inuentum adferre addecet.
sī id facere nequeat, det locum illī quī queat.
concedere aliquantisper hinc mī intrō lubet,
dum concenturiō in corde sycophantiās.
<sed mox> exibō, nōn erō uōbīs morae.
tibicen uōs interibī hic delectauerit.

II.I
Pseudolus Prō Iuppiter, ut mihi, quidquid agō, lepide omnia prospereque ēueniunt:
neque quod dubitem neque quod timeam, meō in pectore conditumst cōnsilium.
nam ea stultitiast, facinus magnum timidō cordī crēdere. nam omnēs
rēs perinde sunt
ut agas, ut eās magnī faciās. nam ego in meō pectore prius *
ita parauī copias,
duplicis triplicis dolōs perfidias, ut, ubiquomque hostibus congrediar
(maiorum meum fretus uirtūte dicam,
mea industria et malitia fraudulenta),
facile ut uincam, facile ut spoliem meōs perduellis meīs perfidiis.
nunc inimicum ego hunc communem meum atque uostrorum omnium,
Ballionem, exballistabō lepide: date operam modō.
[hoc ego oppidum admoenire, ut hodiē capiatur, uolō.]
atque hūc meās legiōnēs adducam. sī expugnō
(facilem hanc rem meīs ciuibus faciam),
post ad oppidum hoc uetus continuō meum exercitum protinus obducam:
inde mē et simul participēs omnis meōs praeda onerabō atque opplebō,
metum et fugam perduellibus meīs mē ut sciant natum.
eō sum genere gnatus: magna mē facinora decet efficere,
quae post mihi clara et diū clueant.
sed hunc quem uideō. quis hic est quī oculīs meīs obuiam ignobilis obicitur.
lubet scīre quid hic ueniat cum machaera et huic, quam rem agat, hinc dabō īnsidiās.

II.II
Harpax Hī locī sunt atque hae regionēs quae mī ab erō sunt demōnstratae,
ut ego oculīs ratiōnem capiō quam mī ita dīxit erus meus milēs,
septumās esse aedīs ā porta ubī ille habitet lenō, quoi iussit
symbolum mē ferre et hoc argentum. nimis uelim, certum quī id mihi faciat,
Balliō lenō ubī hic habitat.
[PSEUDOLUS] [St, tacē, tacē, meus hic est homō, nī omnēs dī atque hominēs deserunt.]
nouō cōnsiliō nunc mihi opus est,
noua rēs subitō mī haec obiectast:
hoc praeuortar prīncipiō. illa omnia missa habeō, quae ante agere occepī.
iam pol ego hunc stratioticum nuntium aduenientem probe percutiam.
#HARP# Óstium pultabō atque intus euocabō aliquem forās.
[PSEUDOLUS] quisquis es, compendium ego tē facere pultandī uolō.
nam ego precator et patronus foribus processī forās.
#HARP# tūne es Balliō. Ps. Immō uērō ego eius sum Subballiō.
#HARP# quid istuc uerbist. Ps. Condus promus sum, procurator penī.
#HARP# Quasī tē dicās atriēnsem. Ps. Immō atriēnsī ego imperō.
#HARP# quid tū, seruon es an liber. Ps. Nunc quidem etiam seruiō.
#HARP# ita uidere, et nōn uidere dignus quī liber siēs.
[PSEUDOLUS] nōn solēs respicere tē, quom dīcis iniuste alterī.
H. Hunc hominem malum esse oportet. P. dī mē seruant atque amant,
nam haec mihi incus est: procudam ego hodiē hinc multōs dolōs.
H. quid illic sēcum sōlus loquitur. P. quid ais tū, adulēscēns. H. quid est.
[PSEUDOLUS] esne tū an nōn es ab illō milite Macedoniō,
seruōs eius quī hinc ā nōbīs est mercatus mulierem,
quī argentī erō meō lenonī quindecim dederat minās,
quinque debet. Harp. Sum. sed ubī tū mē nōuistī gentium
aut uīdistī aut conlocutuss. nam equidem Athenās antidhāc
numquam uenī, neque tē uīdī ante hunc diem umquam oculīs meīs.
[PSEUDOLUS] quia uidere inde esse. nam ōlim quom abiit, argentō haec dies
praestitutast, quoad referret nōbīs, neque dum rettulit.
H. Immō adest. P. tūn attulistī. H. Egomet. P. quid dubitās dare.
#HARP# tibi ego dem. Ps. Mihī hercle uērō, quī rēs rationesque erī
Ballionis curō, argentum acceptō [expēnso] et quoi debet datō.
#HARP# sī quidem hercle etiam suprēmī promptās thēnsaurōs Iouis,
tibi libellam argentī numquam crēdam. Ps. Dum tū sternuas,
rēs erit soluta. Harp. Vinctam potius sīc seruauerō.
[PSEUDOLUS] uae tibi, tū inuentuss uērō, meam quī furcillēs fidem.
quasī mihi nōn sescenta tanta solī soleant credier.
#HARP# potest ut aliī ita arbitrentur et ego ut nē crēdam tibi.
[PSEUDOLUS] Quasī tū dicās mē tē uelle argentō circumducere.
#HARP# immō uērō quasī tū dicās quasique ego autem id suspicer.
sed quid est tibi nōmen. Ps. Seruōs est huic lenonī Surus,
eum esse mē dicam. Surus sum. H. Surus. P. Id est nōmen mihi.
#HARP# Verba multa facimus. erus sī tuōs domī est, quīn prouocas,
ut id agam quod missus hūc sum, quidquid est nōmen tibi.
[PSEUDOLUS] sī intus esset, euocarem. uērum sī dare uīs mihi,
magis erit solutum, quasī ipsī dederis. Harp. at enim scīn quid est.
reddere hoc, nōn perdere erus mē misit. nam certō sciō,
hoc febrim tibi esse, quia nōn licet hūc inicere ungulās.
ego, nisī ipsī Ballionī, nummum crēdam neminī.
[PSEUDOLUS] at illic nunc negotiosust: rēs agitur apud iudicem.
#HARP# dī bene uortant. at ego quandō eum esse cēnsebō domī,
redierō. tū epistulam hanc ā mē accipe atque illī datō.
nam istic sumbolust inter erum meum et tuom dē muliere.
[PSEUDOLUS] sciō equidem: [ut] quī argentum adferret atque expressam imāginem
suam hūc ad nōs, cum eō aiebat uelle mittī mulierem.
nam hic quoque exemplum reliquit eius. Harp. Omnem rem tenēs.
[PSEUDOLUS] quid ego nī teneam. Harp. Datō istunc sumbolum ergō illī. P. Licet.
sed quid est tibi nōmen. Harp. Harpax. Ps. Apage tē, Harpax, hau placēs.
hūc quidem hercle haud ibis intrō, nē quid ἅρπαξ feceris.
#HARP# hostis uiuōs rapere soleō ex acie: eō hoc nōmen mihi est.
[PSEUDOLUS] pol tē multō magis opinor uasa ahena ex aedibus.
#HARP# nōn ita est. sed scīn quid tē orō, Sure. Ps. Sciam sī dixeris.
#HARP# ego deuortor extrā portam hūc in tabernam tertiam,
apud anum illam doliarem, claudam crassam, Chrysidem.
[PSEUDOLUS] quid nunc uīs. Harp. Inde ut mē arcessas, erus tuōs ubī uenerit.
[PSEUDOLUS] tuō arbitratu, maxume. Harp. Nam ut lassus uenī dē uia,
mē uolō curare. Ps. Sane sapis et cōnsilium placet.
sed uide sīs nē in quaestione sīs, quandō arcessam, mihi.
#HARP# quīn ubī pranderō, dabō operam somnō. Ps. Sane cēnseō.
#HARP# numquid uīs. Ps. Dormitum ut abeās. Harp. Abeō. Ps. Atque audīn, Harpage.
iube sīs tē operiri: beatus eris, sī cōnsudaueris.

II.III
dī immortalēs, cōnseruauit mē illic homō aduentū suō.
suō uiaticō redduxit mē usque ex errore in uiam.
nam ipsa mī Opportunitās nōn potuit opportunius
aduenīre quam haec allatast mī opportune epistula.
nam haec allata cornū copiaest, ubī inest quidquid uolō:
hic dolī, hic fallaciae omnēs, hic sunt sycophantiae,
hic argentum, hic amica amantī erilī fīliō.
atque ego nunc mē ut gloriosum faciam et copī pectore:
quō modō quicque agerem, ut lenonī surruperem mulierculam,
iam īnstituta ornata cūncta in ōrdine, animō ut uolueram,
certa deformata habebam. sed profectō hoc sīc erit:
centum doctum hominum cōnsilia sola haec deuincit dea,
Fortuna. atque hoc uērum est: proinde ut quisque Fortuna utitur,
ita praecellet atque exinde sapere eum omnēs dicimus.
bene ubī quoi scimus cōnsilium accidisse, hominem catum
eum esse declaramus, stultum autem illum quoi uortit male.
stultī hau scimus, frusta ut simus, quom quid cupienter dari
petimus nōbīs, quasī quid in rem sit possimus noscere.
certa mittimus, dum incerta petimus. atque hoc euenit
in labōre atque in dolore, ut mors obrepat interim.
sed iam satis est philosophatum. nimis diū et longum loquor.
dī immortalēs, aurichalcō contrā nōn carum fuit
meum mendācium, hic modō quod subitō commentus fuī,
quia lenonis mē esse dīxī. nunc ego hāc epistula
trīs dēlūdam, erum et lenonem et quī hanc dedit mī epistulam.
euge, par parī aliud autem quod cupiebam contigit:
uenit eccum Calidorus, dūcit nesciō quem sēcum simul.

II.IV
Calidorus Dulcia atque amara apud tē sum ēlocūtus omnia:
scīs amōrem, scīs laborem, scīs egestatem meam.
Charinus Commeminī omnia: id tū modō, mē quid uīs facere, fac sciam.
[Cal. Quom haec tibi alia sum ēlocūtus, uix rem scīs dē symbolō.
#CHAR# omnia, inquam. tū modō quid mē facere uīs fac ut sciam.]
#CAL# pseudolus mī ita imperāuit, ut aliquem hominem strenuom
beneuolentem adducerem ad sē. Char. Seruās imperium probe.
nam et amīcum et beneuolentem ducis. sed istic Pseudolus
nouōs mihist. Cal. Nimium est mortālis graphicus, †heuretēs mihi est.
is mihi haec sēsē ecfecturum dīxit quae dīxī tibi.
[PSEUDOLUS] magnufice hominem compellabō. Cal. Quoia uox resonat. Ps. Iō,
iō tē tē, turanne, tē tē ego, quī imperitās Pseudolō,
quaerō, quoi ter trina triplicia, tribus modīs tria gaudia,
artibus tribus trīs demeritās dem laetitias, dē tribus
fraude partās per malitiam et per dolum et fallāciam.
in libellō hoc obsignatō ad tē attulī pauxillulō.
#CAL# illic homost. Char. ut paratragoedat carnufex. Ps. Cōnfer gradum
contrā pariter, porge audācter ad salūtem bracchium.
#CAL# dīc utrum Spemne an salūtem tē salūtem, Pseudole.
[PSEUDOLUS] immō utrumque. Char. Vtrumque, saluē. sed quid actumst. Ps. quid timēs.
#CAL# attulī hunc. Ps. quid, attulistī. Cal. Adduxī uoluī dīcere.
[PSEUDOLUS] quis istic est. Cal. Charinus. Ps. Euge. iam χάριν τούτῳ ποιοῦ.
#CHAR# quīn tū sī quid opust, mī audācter imperās. Ps. Tam gratiast.
bene sit tibi, Charine. nōlō tibi molestōs esse nōs.
Ch. Vōs molestōs mihi. molestumst mī id quidem. P. Tum igitur mane.
#CAL# quid istuc est. Ps. Epistulam modō hanc intercepī et sumbolum.
#CAL# sumbolum. quem sumbolum. Ps.quī ā milite allatust modō.
eius seruōs quī hunc ferebat cum quinque argentī minis,
tuam quī amīcam hinc arcessebat, eī ōs subleuī modō.
#CAL# quō modō. Ps. Horum causa haec agitur spectatorum fabula:
hī sciunt, quī hic adfuerunt. uōbīs post narrauerō.
#CAL# quid nunc agimus. Ps. Liberam hodiē tuam amīcam amplexabere.
#CAL# egone. Ps. Tū istic ipsus, inquam, sī quidem hoc uiuet caput.
sī modō mihi hominem inuenietis properē. Char. quā faciē. Ps. Malum,
callidum, doctum, quī quandō principium prehenderit,
porrō sua uirtūte teneat quid sē facere oporteat.
atque quī hic nōn uisitatus saepe sit. Char. #S# seruōs est,
numquid refert. Ps. Immō multō mauolō quam liberum.
#CHAR# posse opinor mē dare hominem tibi malum et doctum domō,
quī ā patre aduenit Carystō nec dum exiit ex aedibus
quōquam neque Athenās aduenit umquam ante hesternum diem.
[PSEUDOLUS] bene iuuās. sed quinque inuentis opus est argentī minis
mutuis, quās hodiē reddam: nam huius mihi debet pater.
#CHAR# ego dabō, nē quaere aliunde. Ps. O hominem opportūnum mihi.
etiam opust chlamyde et machaera et petasō. Char. Possum ā mē dare.
[PSEUDOLUS] dī immortalēs, nōn Charinus mihi hic quidem, sed Copiast.
sed istic seruōs, ex Carystō quī hic adest, ecquid sapit.
#CHAR# hircum ab alis. Ps. Manuleatam tunicam habēre hominem addecet.
ecquid is homō habet acetī in pectore. Char. Atque acidissumī.
[PSEUDOLUS] quid, sī opus sit ut dulce promat indidem, ecquid habet. Ch. Rogās.
murrinam, passum, defrutum, mellam, mel quoiuismodī.
quīn in corde īnstruere quondam coepit pantopolium.
[PSEUDOLUS] eugepae, lepide, Charine, meō mē ludō lamberās.
sed quid nōmen esse dicam ego istī seruō. Char. Simiae.
[PSEUDOLUS] scitne in rē aduorsa uorsarī. Char. Turbō nōn aequē citust.
[PSEUDOLUS] ecquid argutust. Char. Malorum facinorum saepissime.
[PSEUDOLUS] quid cum manifestō tenetur. Char. Anguillast, elabitur.
[PSEUDOLUS] ecquid is homō scitust. Char. Plebī scitum nōn est scitius.
[PSEUDOLUS] probus homō est, ut praedicare tē audiō. Char. Immō sī scias,
ubī tē aspexerit, narrabit ultrō quid sēsē uelis.
sed quid es acturus. Ps. Dicam. ubī hominem exornauerō,
subditiuom fierī ego illum militis seruom uolō.
sumbolum hunc ferat lenonī cum quinque argentī minis,
mulierem ab lēnōne abducat: em tibi omnem fabulam.
cēterum quō quicque pactō faciat, ipsī dixerō.
#CAL# quid nunc igitur stamus. Ps. Hominem cum ornamentis omnibus
exornatum adducite ad mē iam ad trapezitam Aeschinum.
sed properate. Cal. Prius illī erimus quam tū. Ps. Abite ergō ocius.
quidquid incertī mī in animō prius aut ambiguom fuit,
nunc liquet, nunc defaecatumst cor mihi. nunc peruiumst:
omnēs ōrdine sub signis dūcam legiōnēs meās,
auī sinistra, auspiciō liquidō atque ex <mea> sententia.
cōnfidentia est inimicōs meōs mē posse perdere.
nunc ibō ad forum atque onerabō meīs praeceptis Simiam,
quid agat, nē quid titubet, docte ut hanc ferat fallāciam.
iam ego hoc ipsum oppidum expugnatum faxō erit lenonium.

III.I
Puer cui seruitūtem dī danunt lenoniam
puerō, atque eidem sī addunt turpitudinem,
nē illī, quantum ego nunc corde cōnspiciō meō,
malam rem magnam multasque aerumnās danunt.
uelut haec mī euenit seruitus, ubī ego omnibus
paruis magnisque miseriis praefulcior:
neque ego amatorem mī inuenire ūllum queō,
quī amet mē, ut curer tandem nitidiuscule.
nunc huic lenonī hodiē est natalis diēs.
interminatus est ā minimō ad maximum,
sī quis nōn hodiē mūnus misisset sibī,
eum crās cruciatū maximō perbitere.
nunc nesciō hercle rēbus quid faciam meīs.
neque ego illud possum, quod illī quī possunt solent.
nunc, nisī lenonī mūnus hodiē miserō,
crās mihi potandus fructus est fullonius.
eheu, quam illae reī ego etiam nunc sum paruolus.
atque edepol, ut nunc male eum metuō miser,
sī quispiam det quī manus grauior siet,
quamquam illud aiunt magnō gemitū fierī,
comprimere dentēs uideor posse aliquō modō.
sed comprimenda est mihi uox atque oratiō:
erus eccum recipit sē domum et dūcit coquom.

III.II
Balliō Forum coquinum quī uocant, stulte uocant,
nam nōn coquinum est, uērum furinum est forum.
nam ego sī iuratus peiorem hominem quaererem
coquom, nōn potuī, quam hunc quem dūcō, dūcere,
multiloquom gloriosum īnsulsum inutilem.
quīn ob eam rem Orcus recipere ad sē hunc noluit,
ut esset hic quī mortuis cēnam coquat.
nam hic sōlus illis coquere quod placeat potest.
Cocus #S# mē arbitrabare istō pactō, ut praedicās,
cur conducebās. Bal. Inopia: alius nōn erat.
sed cur sedebās in forō, sī erās coquōs,
tū sōlus praeter aliōs. Coc. ego dicam tibi:
hominum uitiō ego sum factus improbior coquōs,
nōn meopte ingeniō. Bal. quā istuc ratione. Coc. Eloquar.
quia enim, cum extemplō ueniunt conductum coquom,
nēmō illum quaerit quī optimus et carissimust:
illum conducunt potius quī uilissimust.
hoc ego fuī hodiē sōlus obsessor forī.
illī drachmissent miseri: mē nēmō potest
minoris quisquam nummō ut surgam subigere.
nōn ego item cēnam condiō ut aliī coquī,
quī mihi condita prata in patinis proferunt,
bouēs quī conuiuās faciunt herbasque oggerunt,
eās herbās herbis aliīs porrō condiunt:
indunt coriandrum, feniculum, alium, atrum holus,
apponunt rumicem, brassicam, betam, blitum,
eō laserpicī libram pondō diluont,
teritur sinapis scelera, quae illis quī terunt
prius quam triuerunt oculī ut extillent facit.
eī hominēs cēnās ubī coquont, cum condiunt,
nōn condimentis condiunt, sed strigibus,
uiuis conuiuis intestina quae exedint.
hoc hic quidem hominēs tam breuem uītam colunt,
quom hāsce herbās huius modī in suom aluom congerunt,
formidulosās dictu, nōn essū modō.
quās herbās pecudēs nōn edunt, hominēs edunt.
[BALLIO] quid tū. diuinis condimentis utere,
quī prorogare uītam possīs hominibus,
quī ea culpēs condimenta. Coc. audācter dīcitō.
nam uel ducenōs annōs poterunt uiuere
meās quī essitabunt escās quās condiuerō.
nam ego cocilendrum quandō in patinās indidi
aut cepolendrum aut maccidem aut secaptidem,
eaepse sēsē [patinae] feruefaciunt īlicō.
haec ad Neptunī pecudēs condimenta sunt:
terrestris pecudēs cicimalindrō condiō,
hapalocopide aut cataractria. Bal. at tē Iuppiter
dique omnēs perdant cum condimentis tuīs
cumque tuīs istīs omnibus mendaciis.
#COC# sine sīs loquī mē. Bal. Loquere, atque ī in malam crucem.
#COC# ubī omnēs patinae feruont, omnis aperiō:
is odōs dimissis manibus in caelum uolat.
[BALLIO] odōs dimissis manibus. Coc. Peccauī īnsciēns.
[BALLIO] quīdum. Coc. Dimissis pedibus uoluī dīcere.
eum odorem cēnat Iuppiter cottidie.
[BALLIO] sī nusquam is coctum, quidnam cēnat Iuppiter.
#COC# it incenatus cubitum. Bal. I in malam crucem.
istacine causa tibi hodiē nummum dabō.
#COC# fateor equidem esse mē coquom carissumum.
uērum prō pretiō faciō ut opera appareat
mea quō conductus ueniō. Bal. Ad furandum quidem.
#COC# an tū inuenire postulās quemquam coquom
nisī miluinis aut aquilinis ungulis.
[BALLIO] an tū coquinatum tē īre quōquam postulas,
quīn ibī cōnstrictis ungulis cēnam coquās.
nunc adeō tū, quī meus es, iam edicō tibi,
ut nostra properēs amolirī omnia,
tum ut huius oculōs in oculīs habeās tuīs:
quoquō hic spectabit, eō tū spectatō simul.
sī quō hic gradietur, pariter progrediminō.
manum sī protollet, pariter profertō manum:
suom sī quid sumet, id tū sinitō sūmere.
sī nostrum sumet, tū tenetō altrīnsecus.
sī iste ībit, itō, stabit, astatō simul.
sī conquiniscet istic, conquiniscitō.
item his discipulis priuōs custodēs dabō.
#COC# habe modō bonum animum. Bal. Quaesō, quī possum, doce,
bonum animum habēre quī tē ad mē adducam domum.
#COC# quia sorbitione faciam ego hodiē tē mea,
item ut Medea Peliam concoxit senem,
quem medicamentō et suis uenenis dīcitur
fēcisse rursus ex sene adulescentulum,
item ego tē faciam. Bal. Ehō, an etiam es ueneficus.
#COC# immō edepol uērō hominum seruator. Bal. Ehem,
quantī istuc ūnum mē †coquinare perdocēs.
#COC# quid. Bal. ut tē seruem, nē quid surripiās mihi.
#COC# sī credis, nummō. sī nōn, nē mina quidem.
sed utrum tū amicis hodiē an inimicis tuīs
daturuss cēnam. Bal. Pol ego amicis scilicet.
#COC# quīn tuōs inimicōs potius quam amicōs uocās.
nam ego ita conuiuis cēnam conditam dabō
hodiē atque ita suauī suauitate condiam:
ut quisque quicque conditum gustauerit,
ipsus sibī faciam ut digitōs praerodat suōs.
[BALLIO] Quaesō hercle, prius quam quoiquam conuiuae dabis,
gustatō tūte prius et discipulis datō,
ut praerodatis uostrās furtificās manus.
#COC# fortasse haec tū nunc mihi nōn credis quae loquor.
[BALLIO] molestus nē sīs, nimium [iam] tinnis. nōn tacēs.
em illic ego habitō. intrō abī et cēnam coque.
propera. Puerquin tū is accubitum, et conuiuās cedo,
corrumpitur iam cena. Bal. Em, subolem sīs uide:
iam hic quoque scelestus est, coquī sublingulō.
profectō quid nunc prīmum caueam nesciō,
ita in aedibus sunt furēs, praedō in proxumō est.
nam mī hic uicinus apud forum paulō prius,
pater Calidorī, opere edixit maxumō,
ut mihi cauerem ā Pseudolō seruō suō,
nē fidem eī haberem. nam eum circum īre in hunc diem,
ut mē, sī posset, muliere interuorteret.
eum promisisse firmiter dīxit sibī,
sēsē abducturum ā mē dolis Phoenicium.
nunc ibō intrō atque edicam familiaribus,
profectō nē quis quicquam credat Pseudolō.

[PSEUDOLUS] #S# umquam quemquam dī immortalēs uoluere esse auxiliō adiutum,
tum mē et Calidorum seruatum uolunt esse et lenonem extinctum,
quom tē adiutorem genuerunt mihi tam doctum hominem atque astūtum.
sed ubī illic est. sumne ego homō īnsipiēns, quī haec mēcum egomet loquar sōlus.
dedit uerba mihi hercle, ut opinor:
malus cum malō stulte cauī.
tum pol ego interiī, homō sī ille abiit, neque hoc opus quod uoluī hodiē efficiam.
sed eccum uideō uerbeream statuam: ut it, ut magnifice īnfert sēsē.
ehem, tē hercle ego circumspectabam, nimis metuebam male, nē abiissēs.
Simia Fuit meum officium ut facerem, fateor.
[PSEUDOLUS] ubī restiterās. Sim. V.I mihi libitum est.
[PSEUDOLUS] istuc * ego satis sciō. Sim. quor ergō quod scīs mē rogās.
[PSEUDOLUS] at hoc uolō monere tē. Sim. Monendus nē mē moneās.
[PSEUDOLUS] nimis tandem ego aps tē contemnor.
#SIM# quippe ego tē nī contemnam,
stratioticus homō quī cluear.
[PSEUDOLUS] iam hoc uolō quod occeptumst agī. Sim. Numquid agere aliud mē uidēs.
[PSEUDOLUS] ambulā ergō citō. Sim. Immō otiose uolō.
[PSEUDOLUS] haec ea occasiost: dum ille dormit, uolō
tū prior ut occupēs adire.
#SIM# quid properās. placidē, nē time.
ita ille faxit Iuppiter,
ut ille palam ibidem adsiet,
quisquis illest, quī adest ā milite.
numquam edepol erit ille potior
Harpax quam ego. habe animum bonum:
pulcrē ego hanc explicatam tibi rem dabō.
sīc ego illum dolis atque mendaciis
in timorem dabō militarem aduenam,
ipsus sēsē ut neget esse eum quī siet
mēque ut esse autumet quī ipsus est. Ps.quī potest.
#SIM# occidis mē, cum istuc rogitās. Ps. O hominem lepidum.
#SIM# tē quoque etiam dolis atque mendaciis,
quī magister mihi es, antidibō, ut sciās.
[PSEUDOLUS] iuppiter tē mihi seruet. Sim. Immō mihi.
sed uide, ōrnātus hic mē satin condecet.
[PSEUDOLUS] optumē habet. Sim. Estō.
[PSEUDOLUS] tantum tibi bonī dī immortalēs duint quantum tū tibi optēs.
nam sī exoptem, quantum dignuss tantum dent, minus nihilō sit.
neque ego hoc homine quemquam uīdī magis malum et maleficum.
#SIM# tūn id mihi. Ps. Taceō.
sed ego quae tibi bona dabō et faciam, sī hanc sobrie rem accurassis.
#SIM# potin ut taceās. memorem immemorem facit quī monet quod memor meminit.
teneō, omnia in pectore condita sunt, meditatī sunt mihi dolī docte.
[PSEUDOLUS] probus est hic homō. Sim. Neque hic est neque ego. Ps. at uide nē titubēs. Sim. Potin ut taceās.
[PSEUDOLUS] ita mē dī ament Sim. Ita nōn facient: mera iam mendacia fundēs.
[PSEUDOLUS] ut ego ob tuam, Simia, perfidiam tē amō et metuō et magnī faciō.
#SIM# ego istuc aliīs dare condidici: mī optrudere nōn potes palpum.
[PSEUDOLUS] ut ego accipiam tē hodiē lepide, ubī effeceris hoc opus, Sim. Ha ha hae.
[PSEUDOLUS] lepidō uictu, uīnō, unguentis et inter pocula pulpamentis.
ibidem una aderit mulier lepida, tibi sauia super sauia quae det.
#SIM# lepide accipis mē. Ps. Immō sī efficiēs, tum faxō magis <id> dicās.
#SIM# nisī effecerō, cruciabiliter carnifex mē accipitō.
sed propera mihi mōnstrare, ubī sit ōs lenonis aedium.
[PSEUDOLUS] tertium hoc est. Sim. St, tacē, aedēs hiscunt. Ps. Credō, animō malest
aedibus. Sim. quid iam. Ps.quia edepol ipsum lenonem euomunt.
#SIM# illicinest. Ps. Illic est. Sim. Mala mercist * * Ps. Illuc sīs uide,
ut trānsuersus, nōn prouersus cedit, quasī cancer solet.

[BALLIO] Minus malum hunc hominem esse opinor quam esse cēnsēbam coquom,
nam nihil etiam dum harpagauit praeter cyathum et cantharum.
[PSEUDOLUS] heus tū, nunc occasiō est et tempus. Sim. Tecum sentiō.
[PSEUDOLUS] ingredere in uiam dolose: ego hic in īnsidiis erō.
#SIM# habuī numerum sedulō: hoc est sextum ā porta proxumum
angiportum, in id angiportum mē deuortī iusserat.
quotumās aedīs dixerit, id ego admodum incertō sciō.
[BALLIO] quis hic homō chlamydatus est aut unde est aut quem quaeritat.
peregrina faciēs uidētur hominis atque ignobilis.
#SIM# sed eccum quī ex incertō faciet mihi quod quaerō certius.
[BALLIO] ad mē adit recta. unde ego hominem hunc esse dicam gentium.
#SIM# heus tū, quī cum hirquina barba stas, respondē quod rogō.
[BALLIO] ehō, an nōn prius salūtās. Sim. Nūlla est mihi salūs dataria.
B. Nam pol hinc tantumdem accipiēs. Ps. iam inde ā prīncipiō probe.
#SIM# ecquem in angiportō hoc hominem tū nōuistī. tē rogō.
[BALLIO] egomet mē. Sim. Paucī istuc faciunt hominēs quod tū praedicās,
nam in forō uix decumus quisque est quī ipsus sēsē nouerit.
[PSEUDOLUS] saluōs sum, iam philosophatur. Sim. Hominem ego hic quaerō malum,
legirupam, impurum, peiurum atque impium. Bal. #M# quaeritat,
nam illa mea sunt cognomenta. nōmen sī memoret modō.
quid est eī hominī nōmen. Sim. Lenō Balliō. Bal. Sciuin ego.
ipse ego is sum, adulēscēns, quem tū quaeris. Sim. Tune es Balliō.
[BALLIO] ego enim uērō is sum. Sim. ut uestituss, es perfossor parietum.
[BALLIO] crēdō, in tenebris, cōnspicatus sī sīs mē, apstineās manum.
#SIM# erus meus tibi mē salūtem multam uoluit dīcere.
hanc epistulam accipe ā mē, hanc mē tibi iussit dare.
[BALLIO] quis is homost quī iussit. Ps. Periī, nunc homō in mediō lutost.
nōmen nescit, haeret haec rēs. Bal. quem hanc misisse ad mē autumās.
#SIM# nosce imāginem: tūte eius nōmen memoratō mihi,
ut sciam tē Ballionem esse ipsum. Bal. cedo mī epistulam.
#SIM# accipe et cognosce signum. Bal. Oh, Polymachaeroplagides
purus putus est ipsus. nouī. heus, Polymachaeroplagides
nōmen est. Sim. Sciō iam mē rēctē tibi dedisse epistulam,
postquam Polymachaeroplagidem ēlocūtus nōmen es.
[BALLIO] quid agit is. Sim. Quod homō edepol fortis atque bellator probus.
sed propera hanc pellegere quaesō epistulam (ita negotium est),
atque accipere argentum āctūtum mulieremque emittere.
nam necessest hodiē Sicyonī mē esse aut crās mortem exsequī,
ita erus meus est imperiosus. Bal. Nouī, notis praedicās.
#SIM# propera pellegere epistulam ergō. Bal. Id agō, sī taceās modō.
milēs lenonī Ballionī epistulam
cōnscriptam mittit Polymachaeroplagidēs,
imagine obsignatam quae inter nōs duō
conuenit ōlim. ¤ sumbolust in epistula.
[uideō, et cognoscō signum. sed in epistula
nūllam salūtem mittere scriptam solet.
#SIM# ita militaris disciplinast, Balliō:
manū salūtem mittunt beneuolentibus.
eadem malam rem mittunt maleuolentibus.
sed, ut occēpistī, perge opera experirier
quid epistula ista narret. Bal. auscultā modō.]
 ¤ Harpax calator meus est, ad tē quī uenit ¤ 
tūn es is Harpax. Sim. ego sum, atque ipse ἅρπαξ quidem.
[BALLIO] ¤ Quī epistulam istam fert. ab eō argentum accipī,
cum eō simītū mulierem mittī uolō.
salūtem scriptam dignum est dignis mittere:
tē sī arbitrarem dignum, misissem tibi. ¤ 
#SIM# quid nunc. Bal. Argentum dēs, abducās mulierem.
#SIM# Vter remoratur. Bal.quīn sequere ergō intrō. Sim. Sequor.

[PSEUDOLUS] peiorem ego hominem magisque uorsute malum
numquam edepol quemquam uīdī, quam hic est Simia.
nimisque ego illum hominem metuō et formidō male,
nē malus item erga mē sit ut erga illum fuit,
nē in rē secunda nunc mī obuertat cornua,
sī occasionem capsit quī sit <mihi> malus.
atque edepol equidem nōlō, nam illī bene uolō.
nunc in metū sum maximō, triplicī modō:
prīmum omnium iam hunc comparem metuō meum,
nē deserat mēd atque ad hostis trānseat.
metuō autem, nē erus redeat etiam dum ā forō,
nē capta praeda captī praedonēs fuant.
quom haec metuō, metuō nē ille hūc Harpax aduenat
prius quam hinc hic Harpax abierit cum muliere.
periī hercle, nimium tarde egrediuntur forās.
cor conligatis uasis expectat meum,
sī nōn educat mulierem sēcum simul,
ut exulatum ex pectore aufugiat meō.
uictor sum, uicī cautōs custodēs meōs.


Simia nē plora, nescīs ut rēs sit, Phoenicium,
uērum haud multō post faxō scibis accubāns.
nōn ego tē ad illum dūcō dentatum uirum
Macedoniēnsem, quī tē nunc flentem facit:
cuiam esse tē uīs maxime, ad eum dūcere:
Calidorum haud multō post faxō amplexabere.
[PSEUDOLUS] quid tū intus quaesō desedistī quam diū.
mihi cor retunsumst oppugnandō pectore.
#SIM# occasionem repperistī, uerberō,
ubī perconteris mē, īnsidiis hostilibus.
quīn hinc metimur gradibus militariis.
[PSEUDOLUS] atque edepol, quamquam nequam homō es, rēctē monēs.
ite hāc triumphī ad cantharum recta uia.

[BALLIO] Hahae, nunc dēmum mī animus in tūtō est locō,
postquam iste hinc abiit atque abduxit mulierem.
iube nunc uenire Pseudolum, scelerum caput,
et abducere ā mē mulierem fallaciis.
conceptis hercle uerbīs, satis certō sciō,
ego periurare mē mauellem miliēns,
quam mī illum uerba per deridiculum dare.
nunc deridebō hercle hominem, sī conuenerō.
uērum in pistrinō crēdō, ut conuenit, fore.
nunc ego Simonem mī obuiam ueniat uelim,
ut mea laetitia laetus promiscam siet.

IV.VI
#SIM# Visō quid rērum meus ulixēs ēgerit,
iamne habeat signum ex arce Ballionia.
[BALLIO] ō fortunate, cedo fortunatam manum,
Simō. Sim. quid est. Ba. iam Sim. quid iam. Bal. Nihil est quod metuās. Sim. quid est.
uenitne homō ad tē. Bal. nōn. Sim. quid est igitur bonī.
[BALLIO] minae uīgintī sanae et saluae sunt tibi,
hodiē quās aps tē est īnstipulatus Pseudolus.
#SIM# Velim quidem hercle. Bal. Roga mē uīgintī minās,
sī ille hodiē illa sit potitus muliere
sīue eam tuō gnatō hodiē, ut promisit, dabit,
[rogā opsecrō hercle, gestiō promittere.]
omnibus modīs tibi esse rem ut saluam sciās.
atque etiam habētō mulierem dōnō tibi.
#SIM# nūllum periclumst, quod sciam, stipularier,
ut concepistī uerba: uīgintī minās
dabin. Bal. Dabuntur. Sim. Hoc quidem actumst hau male.
[sed conuenistin hominem. Bal. Immō ambō simul.
#SIM# quid ait. quid nārrat. quaesō, quid dīxit tibi.
[BALLIO] nūgās theatrī, uerba quae in comoediis
solent lenonī dīcī, quae puerī sciunt:
malum et scelestum et peiurum aibat esse mē.
#SIM# pol hau mentitust. Bal. Ergō haud īrātus fui:
nam quantī refert eī nec rēctē dīcere,
quī nihilī faciat quīque īnfitiās nōn eat.]
#SIM# quid est. quid nōn metuam ab eō. id audire expetō.
[BALLIO] quia numquam abducet mulierem iam, nec potest,
ā mē. meministin tibi mē dūdum dīcere,
eam ueniisse militī Macedoniō.
#SIM# meminī. Bal. Em illius seruōs hūc ad mē argentum attulit
et obsignatum sumbolum, Sim. quid posteā.
[BALLIO] quī inter mē atque illum militem conuenerat:
is sēcum abduxit mulierem hau multō prius.
#SIM# bonan fide istuc dīcis. Bal. unde ea sit mihi.
#SIM# uidē modō, nē illic sit contechnatus quippiam.
[BALLIO] epistula atque imagō mē certum facit.
quīn illam [quidem iam] in Sicyonem ex urbe abduxit modō.
#SIM# bene hercle factum. quid ego cessō Pseudolum
facere ut det nōmen ad molās coloniam.
sed quis hic homō est chlamydatus. Bal. nōn edepol sciō,
nisī ut obseruemus quō eat aut quam rem gerat.

[HARPAX] Malus et nequam est homō quī nihilī erī imperium suī seruōs facit,
nihilist autem suom quī officium facere immemor est, nisī est admonitus.
nam quī liberōs [esse] īlicō sē arbitrantur,
ex cōnspectū erī sī suī sē abdiderunt,
luxantur, lustrantur, comedunt quod habent, eī nōmen diū
seruitutis ferunt.
nec bonī ingenī quicquam in is inest,
nisī ut improbis sē artibus teneant. †
cum his mihi nec locus
nec sermō conuenit neque is umquam nobilis fuī.
ego, ut mī imperatumst, etsī abest, hic adesse erum arbitror.
nunc ego illum metuō,
quom hic nōn adest, nē quom adsiet metuam. eī reī operam dabō.
nam in taberna usque adhūc, sī ueniret Syrus,
cuī dedī sumbolum, mānsī, utī iusserat:
lenō ubī esset domī, mē aibat arcessere.
uērum ubī is nōn uenit nec uocat,
ueniō hūc ultrō, ut sciam, quid reī sit, nē illic homō mē ludificetur.
neque quicquamst melius, quam ut hoc pultem atque aliquem euocem hinc intus.
lenō argentum hoc uolō
ā mē accipiat atque amittat mulierem mēcum simul.
[BALLIO] heus tū. Sim. quid uīs. Bal. Hic homō meus est. Sim. quīdum. Bal.quia praeda haec meast:
scortum quaerit, habet argentum. iam admordere hunc mihi lubet.
#SIM# iamne illum comessurus es. Bal. Dum recēns est
dator, dum calet, deuorarī decet iam.
bonī mē uirī pauperant, improbī augent.
poplō strenuī, mī improbī usuī sunt.
#SIM# malum quod tibi dī dabunt, sīc scelestuss.
[HARPAX] #M# nunc commoror, quom hās foris nōn feriō, ut sciam,
sitne Balliō domī.
[BALLIO] Venus mī haec bona dat, quom hōs hūc adigit
lucrifugas, damnicupidōs, quī sē suamque aetātem bene curant,
edunt, bibunt, scortantur: illī sunt aliō ingeniō atque tū,
quī neque tibi bene esse patere et illis quibus est inuidēs.
[HARPAX] heus ubī estis uōs. Bal. Hic quidem ad mē recta habet rectam uiam.
[H. Heus ubī estis uōs. B. Heus adulēscēns, quid istic debetur tibi.]
bene ego ab hoc praedatus ibō. nouī, bona scaeuast mihi.
[HARPAX] ecquis hoc aperit. Bal. Heus chlamydate, quid istic debetur tibi.
[HARPAX] aedium dominum lenonem Ballionem quaeritō.
[BALLIO] quisquis es, adulēscēns, operam fac compendī quaerere.
[HARPAX] quid iam. Bal.quia tūte ipsus ipsum praesēns praesentem uidēs.
[HARPAX] tūne is es. Sim. Chlamydate, caue sīs tibi ā curuō īnfortuniō
atque in hunc intende digitum: hic lenō est. Bal. at hic est uir bonus.
sed, tū, bone uir, flagitare saepe clāmōre in forō,
quom libella nusquamst, nisī quid lenō hic subuenit tibi.
[HARPAX] quīn tū mēcum fabulare. Bal. Fabulor. quid uīs tibi.
[HARPAX] argentum accipiās. BAL. Iamdudum, sī dēs, porrexī manum.
[HARPAX] accipe: hic sunt quinque argentī lectae numeratae minae.
hoc tibi erus mē iussit ferre Polymachaeroplagidēs,
quod deberet, atque ut mēcum mitterēs Phoenicium.
[BALLIO] erus tuos Har. Ita dicō. Bal. Miles Har. Ita loquor. Bal. Macedonius 
[HARPAX] admodum, inquam. Bal. Te ad mē misit Polymachaeroplagidēs.
[HARPAX] uēra memorās. Bal. Hoc argentum ut mihi darēs. Har. #S# tū quidem es
lenō Balliō. BAL. Atque ut ā mē mulierem tū abducerēs.
H. Ita. B. Phoenicium esse dīxit. H. rēctē meministī. B. Mane.
iam redeō ad tē. Har. at maturate propera, nam properō: uidēs
iam diem multum esse. Bal. Videō: hunc aduocare etiam uolō.
mane modō istic, iam reuertar ad tē. quid nunc fit, Simō.
quid agimus. manufestō hunc hominem teneō, quī argentum attulit.
#SIM# quīdum. BAL. An nescīs quae sit haec rēs. Sim. Iuxta cum ignarissimis.
[BALLIO] pseudolus tuōs allegauit hunc, quasī ā Macedoniō
milite esset. Sim. Haben argentum ab homine. Bal. Rogitās quod uidēs.
#SIM# heus, mementō ergō dimidium istinc mihi dē praeda dare:
commune istuc esse oportet. Bal. quid, malum. id totum tuom est.
[HARPAX] Quam mox mī operam dās. Bal. Tibī dō equidem. quid nunc mī es auctor, Simō.
#SIM# exploratorem hunc faciamus lūdōs suppositicium,
adeō donicum ipsus sēsē lūdōs fierī sēnserit.
[BALLIO] sequere. quid ais. nempe tū illius seruōs es. Har. Planissume.
[BALLIO] Quantī tē emit. Har. Suarum in pugna uirium uictoria.
nam ego eram domī imperātor summus in patria mea.
[BALLIO] an etiam umquam ille expugnauit carcerem, patriam tuam.
[HARPAX] contumeliam sī dīcēs, audiēs. Bal. Quotumō diē
ex Sicyone hūc peruenistī. Har. Alterō ad meridie.
[BALLIO] strenue mehercle iistī. Sim. Quamuis pernix hic est homō:
ubī suram aspicias, sciās posse eum gerere crassās compedēs.
[BALLIO] quid ais. tūne etiam cubitare solituss in cunis puer.
#SIM# scilicet. Bal. Etiamne facere solitus es scin quid loquar.
#SIM# scilicet solitum esse. Har. Sanine estis. Bal. quid hoc quod tē rogō.
noctū in uigiliam quandō ībat milēs, quom tū ibās simul,
conueniebatne in uaginam tuam machaera militis.
[HARPAX] ī in malam crucem. Bal. Ire licebit tamen tibi hodiē temperī.
[HARPAX] quīn tū mulierem mī emittis, aut redde argentum. Bal. Mane.
[HARPAX] quid maneam. Bal. Chlamydem hanc commemora quantī conductast. Har. quid est.
#SIM# quid meret machaera. Har. Elleborum hīsce hominibus opus est. Bal. Ehō.
[HARPAX] mitte. Bal. quid mercedis petasus hodiē dominō demeret.
[HARPAX] quid dominō. quid somniatis. mea quidem haec habeō omnia,
meō peculiō empta. Bal. Nempe quod fēmina summa sustinent.
[HARPAX] Vnctī hī sunt senēs, fricarī sēsē ex antiquō uolunt.
[BALLIO] Responde, opsecrō hercle, uērō sēriō hoc quod tē rogō:
quid merēs. quantillō argentō tē conduxit Pseudolus.
[HARPAX] quis istic Pseudolust. BAL. Praeceptor tuōs, quī tē hanc fallāciam
docuit, ut fallaciis hinc mulierem ā mē abducerēs.
[HARPAX] quem tū Pseudolum, quās tū mihi praedicās fallaciās.
quem ego hominem † nullius coloris nouī. Bal. nōn tū istinc abīs.
nihil est hodiē hic sucophantis quaestus: proin tū Pseudolō
nuntiēs abduxisse alium praedam, quī occurrit prior
Harpax. Har. Is quidem edepol Harpax ego sum. Bal. Immō edepol esse uīs.
purus putus hic sucophanta est. Har. ego tibi argentum dedi
et dūdum, adueniēns extemplō, sumbolum seruō tuō,
erī imagine obsignatam epistulam, hic ante ōstium.
[BALLIO] meō tū epistulam dedistī seruō. quoi seruō. Har. Surō.
[BALLIO] nōn cōnfidit sycophanta hic [nequam est] nugis: meditatus malest.
[edepol hominem uerberonem Pseudolum, ut docte dolum
commentust: tantundem argentī quantum milēs debuit
dedit huic atque hominem exornauit, mulierem quī abduceret.]
nam illam epistulam ipsus uerus Harpax hūc ad mē attulit.
[HARPAX] harpax ego uocor, ego seruōs sum Macedonis militis.
ego nec sycophantiose quicquam agō nec malefice,
neque istum Pseudolum mortālis quī sit nouī neque sciō.
#SIM# tū, nisī mirumst, lenō, plānē perdidistī mulierem.
[BALLIO] edepol nē istuc magis magisque metuō, quom uerba audiō.
mihi quoque edepol iamdudum ille Surus cor perfrigefacit,
sumbolum quī ab hoc accepit. mīra sunt nī Pseudolust.
ehō tū, quā faciē fuit, dūdum quoi dedistī sumbolum.
[HARPAX] Rufus quīdam, uentriosus, crassis suris, subniger,
magnō capite, acutis oculīs, ore rubicundō, admodum
magnis pedibus. Bal. Perdidistī, postquam dīxistī pedēs.
Pseudolus fuit ipsus. actumst dē mē. iam morior, Simō.
[HARPAX] hercle tē hau sinam emorirī, nisī mī argentum redditur,
uīgintī minae. Sim. Atque etiam mihi aliae uīgintī minae.
[BALLIO] auferen tū id praemium ā mē, quod promisī per iocum.
#SIM# dē improbis uiris auferrī praemium et praedam decet.
[BALLIO] saltem Pseudolum mihi dedās. Sim. Pseudolum ego dedam tibi.
quid deliquit. dixin, ab eō tibi ut cauerēs, centiēns.
[BALLIO] perdidit mē. Sim. at mē uīgintī modīcis multauit minis.
[BALLIO] quid nunc faciam. Har. #S# mī argentum dederis, tē suspenditō.
[BALLIO] dī tē perdant. sequere sīs mē ergō hāc ad forum, ut soluam. Har. Sequor.
#SIM# quid ego. Bal. Peregrinōs absoluam, crās agam cum ciuibus.
Pseudolus mihi centuriata habuit capitis comitia,
quī illum ad mē hodiē adlegauit, mulierem quī abduceret.
sequere tū. nunc nē expectetis, dum hāc domum redeam uia.
ita rēs gestast: angiporta haec certum est cōnsectarier.
[HARPAX] sī graderere tantum quantum loquere, iam essēs ad forum.
[BALLIO] certumst mī hunc emortualem facere ex natalī diē.

IV.VIII
#SIM# bene ego illum tetigī, bene autem seruōs inimicum suom.
nunc mihi certum est aliō pactō Pseudolō īnsidiās dare,
quam in aliīs comoediis fit, ubī cum stimulis aut flagris
īnsidiantur: at ego iam intus promam uīgintī minās,
quās promisī sī effecisset. obuiam eī ultrō deferam.
nimis illic mortālis doctus, nimis uorsutus, nimis malus.
superauit dolum Troianum atque V.Ixem Pseudolus.
nunc ibō intrō, argentum promam, Pseudolō īnsidiās dabō.

V.I
Pseudolus quid hoc. sīcine hoc fit, pedēs. statin an nōn.
an id uoltis, ut mē hinc iacentem aliquis tollat.
nam hercle sī ceciderō, uestrum erit flagitium.
pergitin pergere. ah, seruiendum mihi
hodiē est. magnum hoc uitium uīnō est:
pedēs captat prīmum, luctator dolosust.
profectō edepol ego nunc probe habeō madulsam:
ita uictū excuratō, ita magnis munditiis <et> dīs dignis,
itaque in locō festiuō sumus festiue acceptī.
quid opust mē multās agere ambagēs. hoc
est hominī quam ob rem uītam amet,
hic omnēs uoluptātēs, in hoc omnēs uenustatēs sunt:
deis proximum esse arbitror.
nam ubī amāns complexust amantem, ubī ad labra labella adiungit,
ubī alter alterum bilinguī manifestō inter sē prehendunt,
ubī mammam mammicula opprimit aut, sī lubet, corpora conduplicantur,
manū candida cantharum dulciferum propinat amicissima amīcō:
ibī iam neque esse alium aliī odiosum
nec molestum nec sermonibus morologis utī,
unguenta atque odorēs, lemniscōs, corollas
darī dapsilēs, nōn enim parce promi
(uictum cēterum nē quis mē roget):
hoc ego modō atque erus minor hunc diem sumpsimus prothyme,
postquam opus meum omne ut uoluī perpetrauī hostibus fugatis.
illōs accubantis, potantis, amantis
cum scortis relīquī, et meum scortum ibidem,
suō cordī atque animō opsequentēs. sed postquam
exurrexī, ōrant mēd ut saltem.
ad hunc mē modum intulī illis satis facete,
nimis ex discipulina, quippe ego quī
probe Ionica perdidicī. sed palliolatim amictus
sīc haec incessī ludibundus.
plaudunt <et> ¤ parum ¤ clamitant mī, ut reuertar.
occepī dēnuō, hoc modō: nolui
idem. amīcae dabam mē meae,
ut mē amaret: ubī circumuortor, cadō:
id fuit naenia ludō.
itaque dum enitor, prox, iam paene inquinauī pallium.
nimiae tum uoluptatī edepol
fuī ob casum. datur cantharus: bibī.
commutō īlicō pallium, illud posiuī.
inde hūc exiī, crapulam dum amouerem.
nunc ab erō ad erum meum maiōrem ueniō foedus commemoratum.
aperite, aperite, heus, Simonī mē adesse aliquis nuntiate.

V.II
#SIM# Vox uirī pessumī mē exciet forās.
sed quid hoc. quō modō. quid uideō ego.
[PSEUDOLUS] cum corona ēbrium Pseudolum tuom.
#SIM# libere hercle hoc quidem. sed uide statum.
num mea grātia pertimescit magis.
cogitō, saeuiter blanditerne adloquar.
sed mē hoc uotat uim facere nunc
quod ferō, sī quā in hoc spēs sitast mihi.
[PSEUDOLUS] uir malus uirō optumō obuiam it.
#SIM# dī tē ament, Pseudole. fū ī in malam crucem.
[PSEUDOLUS] cur ego adflictor. Sim. quid tū, malum, in ōs igitur mī ēbrius inructās.
[PSEUDOLUS] molliter sīc tene mē, caue nē cadam:
nōn uidēs mē ut madide madeam.
#SIM# Quae istaec audaciast, tē sīc interdius
cum corolla ēbrium incedere. Ps. Lubet.
#SIM# quid, lubet. pergin ructare in ōs mihi.
[PSEUDOLUS] suauis ructus mihi est. sīc sine, Simō.
#SIM# crēdō equidem potesse tē, scelus,
Massicī montis uberrumōs quattuor
fructus ebibere in hora una. Ps. Hiberna additō.
#SIM# hau male monēs, sed dīc tamen,
unde onustam celocem agere tē praedicem.
[PSEUDOLUS] cum tuō fīliō perpotauī modō.
sed, Simō, ut probe tactus Balliō est!
quae tibi dīxī, ut effecta reddidī.
#SIM# pessumuss homō. Ps. Mulier haec facit.
cum tuō fīliō libera accubat.
#SIM# Ómnia, ut quicque egistī, ōrdine sciō.
[PSEUDOLUS] quid ergō dubitās dare mī argentum. Sim. Ius petis, fateor. tene.
[PSEUDOLUS] at negabās daturum esse tē mihi.
onera hunc hominem atque mē cōnsequere hāc. Sim. Egone istum onerem. Ps. Onerabis, sciō.
#SIM# quid ego huic hominī faciam. satin ultrō et argentum aufert et mē inridet.
[PSEUDOLUS] uae uictīs. Sim. Vorte ergō umerum.
[PSEUDOLUS] em. Sim. Hoc ego numquam ratus sum
fore mē, ut tibi fierem supplex.
heū heū heū. Ps. Desine. Sim. Doleō. Ps. Nī dolerēs tū, ego dolerem.
#SIM# quid. hoc auferen, Pseudole mī, aps tuō erō. Ps. Lubentissimō corde atque animō.
#SIM# nōn audēs, quaesō, aliquam partem mihi grātiam facere hinc argentī.
[PSEUDOLUS] nōn: mē dīcēs auidum esse hominem nam hinc numquam eris nummō diuitior.
neque tē meī tergī misereret, sī hoc nōn hodiē ecfecissem.
#SIM# erit ubī tē ulcīscar, sī uīuō. Ps. quid minitare. habeō tergum.
#SIM# age sānē igitur. Ps. Redī. Sim. quid redeam. Ps. Redī modō: nōn eris deceptus.
#SIM# Redeō. Ps. Simul mēcum <i> potatum. Sim. Egone eam. Ps. Fac quod tē iubeō:
sī is, aut dimidium aut plūs etiam faxō hinc ferēs. Sim. Eō, duc mē quō uīs.
[PSEUDOLUS] quid nunc. numquid īrātus es aut mihi aut fīliō propter hās rēs, Simō. Sim. Nil profectō. Ps. I hāc.
[BALLIO] tē sequor. quīn uocās spectātōrēs simul.
[PSEUDOLUS] hercle mē istī hau solent
uocāre, neque ergō ego istōs.
uērum sī uoltis adplaudere atque adprobare
hunc gregem et fabulam,
in crastinum uōs uocabō.

[RUDENS]

[PROLOGUS]

[ARCTURUS] quī gentēs omnēs mariaque et terrās mouet,
eius sum ciuis ciuitate caelitum.
ita sum, ut uidetis, splendēns stella candida,
signum quod semper tempore exoritur suō
hic atque in caelō: nōmen Arcturō est mihi.
[noctū sum in caelō clarus atque inter deōs,
inter mortālis ambulō interdius.
at alia signa dē caelō ad terram accidunt.]
quī est imperātor diuom atque hominum Iuppiter,
is nōs per gentis alium alia disparat,
quī facta hominum, mōrēs, pietatem et fidem
noscamus, ut quemque adiuuet opulentia.
quī falsās litis falsis testimoniis
petunt quīque in iūre abiurant pecuniam,
eōrum referimus nomina exscripta ad iouem.
cotidie ille scit quis hic quaerat malum:
quī hic litem apiscī postulant peiuriō
malī, rēs falsās quī impetrant apud iudicem,
iterum ille eam rem iudicatam iudicat.
maiore multa multat quam litem auferunt.
bonōs in aliīs tabulis exscriptōs habet.
atque hoc scelestī in animum inducunt suom,
iouem sē placare posse donis, hostiis:
et operam et sumptum perdunt. id eō fit quia
nihil eī acceptumst ā periuris supplicī.
facilius sī quī pius est ā dīs supplicāns,
quam quī scelestust, inueniet ueniam sibī.
idcircō moneō uōs ego haec, quī estis bonī
quīque aetātem agitis cum pietate et cum fide:
* * *
retinete porrō, post factum ut laeteminī.
nunc, hūc quā causa uenī, argūmentum ēloquar.
primumdum huic esse nōmen urbī Diphilus
Cyrenās uoluit. illic habitat Daemones
in agrō atque uilla proxima propter mare,
senex, quī hūc atēnīs exul uenit, hau malus.
neque is adeō propter malitiam patria caret,
sed dum aliōs seruat sē impediuit interim,
rem bene paratam comitate perdidit.
huic filiola uirgō periit paruola.
eam dē praedone uir mercatur pessumus,
is eam hūc Cyrenās lenō aduēxit uirginem.
adulēscēns quīdam ciuis huius Atticus
eam uīdit īre ē ludō fidiciniō domum,
amāre occēpit: ad lenonem deuenit,
minis trīgintā sibī puellam destinat
datque arrabonem et iūre iurandō alligat.
is lenō, ut sē aequom est, floccī nōn fēcit fidem
neque quod iuratus adulescentī dixerat.
eī erat hospes par suī, Siculus senex
scelestus, Agrigentinus, urbis proditor.
is illius laudare īnfit fōrmam uirginis
et aliarum itidem quae eius erant mulierculae.
īnfit lenonī suadere, ut sēcum simul
eat in Siciliam: ibī esse hominēs uoluptarios
dīcit, potesse ibī eum fierī diuitem.
[ibī esse quaestum maximum meretricibus.]
persuadet. nāuis clanculum conducitur,
quidquid erat noctū in nāuem comportat domō
lenō. adulescentī quī puellam ab eō emerat
ait sēsē Venerī uelle uotum soluere
(id hic est Veneris fanum) et eō ad prandium
uocauit adulescentem hūc. ipse hinc īlicō
cōnscendit nāuem, auehit meretriculās.
adulescentī aliī narrant ut rēs gesta sit,
lenonem abiisse. ad portum adulēscēns uenit:
illōrum nāuis longē in altum abscesserat.
ego quoniam uideō uirginem asportarier,
tetulī eī auxilium et lenonī exitium simul:
increpuī hibernum et fluctus mouī maritimōs.
nam Arcturus signum sum omnium acerrimum:
uehemēns sum exoriēns, cum occidō uehementior.
nunc ambō in saxō, lenō atque hospes, simul
sedent eiecti: nāuis cōnfracta est eis.
illa autem uirgō atque altera itidem ancillula
dē nāuī timidae desuluerunt in scapham.
nunc eās ab saxō fluctus ad terram ferunt
ad uillam illius, exul ubī habitat senex,
cuius deturbauit uentus tectum et tegulās.
et seruōs illic est eius, quī egreditur forās.
adulēscēns hūc iam adueniet, quem uidebitis,
quī illam mercatust dē lēnōne uirginem.
ualete, ut hostēs uestrī diffidant sibī.

I.I
Sceparniō Prō dī immortalēs, tempestatem cuius modī
Neptunus nōbīs nocte hāc misit proxima.
detexit uentus uillam quid uerbīs opust.
nōn uentus fuit, uērum alcumēna Euripidī,
ita omnis dē tectō deturbauit tegulās.
inlustrioris fēcit fenestrasque indidit.

I.II
Plesidippus Et uōs ā uestris abduxī negotiis
neque id processit quā uōs dūxī grātia,
neque quiuī ad portum lenonem prehendere.
sed mea desidia spem deserere nolui:
eō uōs, amīcī, detinuī diutius.
nunc hūc ad Veneris fanum ueniō uisere,
ubī rem dīuīnam sē facturum dixerat.
#SCEP# sī sapiam, hoc quod mē mactat concinnem lutum.
#PLES# prope mē hic nesciō quis loquitur. Daemonēs Heus, Sceparniō.
#SCEP# quī nominat mē. Daem.quī prō tē argentum dedit.
#SCEP# Quasī mē tuom esse seruom dicas, Daemonēs.
#DAEM# lutō ūsust multō, multam terram cōnfode.
uillam integundam intellegō tōtam mihi,
nam nunc perlucet ea quam cribrum crebrius.
#PLES# pater saluetō, amboque adeō. Daem. Saluōs sīs.
#SCEP# sed utrum tū masne an fēmina es, quī illum patrem
uocēs. Pl. uir sum equidem. Sc. Quaere uir porrō patrem.
#DAEM# filiolam ego ūnam habuī, eam ūnam perdidī.
uirile sexus numquam ūllum habuī. Plēs. at dī dabunt.
#SCEP# tibi quidem hercle, quisquis es, magnum malum,
quī oratione [nos] hic occupatōs occupēs.
#PLES# isticine uōs habitatis. Scep. quid tū id quaeritās.
quon furatum mox uenias, uestigās loca.
#PLES# peculiosum esse addecet seruom et probum,
quem erō praesente † praetereat oratiō
aut quī inclēmenter dicat hominī liberō.
#SCEP# et impudicum et impudentem hominem addecet
molestum ultrō aduenīre ad alienam domum,
cuī debeatur nil. Daem. tacē, Sceparniō.
quid opust, adulēscēns. Plēs. Istic īnfortūnium,
quī praefestinet, ubī erus adsit, praeloquī.
sed nisī molestumst, paucīs percontārier
uolō ego ex tē. Daem. Dabitur opera, atque in negotiō.
#SCEP# quīn tū in paludem is exicasque harundinem,
quī pertegamus uillam, dum sudumst. Daem. tacē.
tū sī quid opus est dice. Plēs. dīc quod tē rogō,
ecquem tū hic hominem crispum, incanum uideris,
malum, periurum, palpatorem Daem. Plurimōs,
nam ego propter eius modī uirōs uīuō miser.
#PLES# hic dicō, in fanum Veneris quī mulierculas
duās sēcum adduxit, quīque adornaret sibi
ut rem dīuīnam faciat, aut hodiē aut herī.
#DAEM# nōn hercle, adulēscēns, iam hōs diēs complusculos
quemquam istic uīdī sacruficare, neque potest
clam mē esse sī quī sacruficat: semper petunt
aquam hinc aut ignem aut uascula aut cultrum aut ueru
aut aulam extarem, aut aliquid quid uerbīs opust.
Venerī parauī uasa et puteum, nōn mihi.
nunc interuallum iam hōs diēs multōs fuit.
#PLES# ut uerba praehibēs, mē periisse praedicās.
#DAEM# mea quidem hercle causa saluōs sīs licet.
#SCEP# heus tū, quī fana uentris causa circumis,
iubere meliust prandium ornarī domī.
#DAEM# fortasse tū hūc uocatus es ad prandium,
ille quī uocauit nūllus uenit. Plēs. Admodum.
#SCEP# nullumst perīclum tē hinc īre inprānsum domum:
Cererem tē meliust quam Venerem sectarier:
amōrī haec curat. triticō curat Cerēs.
#PLES# deludificauit mē illic homō indignis modīs.
#DAEM# prō dī immortalēs, quid illuc est, Sceparniō,
hominum secundum litus. Scep. ut mea est opiniō,
propter uiam illī sunt uocatī ad prandium.
#DAEM# quī. Scep.quia post cēnam, crēdō, lauerunt herī.
#DAEM# cōnfracta nāuis in marī est illis. Scep. Ita est.
at hercle nōbīs uilla in terra et tegulae. Daem. Huī,
homunculī quantī estis. eiectī ut natant.
#PLES# ubī sunt ī hominēs, obsecrō. Daem. Hac ad dexteram
(uiden.) secundum litus. Plēs. Videō. sequiminī.
utinam is sit quem ego quaerō, uir sacerrimus.
ualete. Scep. #S# nōn moneas, nosmet meminimus.
sed, ō Palaemon, sancte Neptunī comēs,
quī Herculis socius esse diceris,†
quod facinus uideō. Daem. quid uidēs. Scep. Mulierculas
uideō sedentis in scapha solās duās.
ut adflictantur miserae. euge euge, perbene,
ab saxō auortit fluctus ad litus scapham,
neque gubernator umquam potuit <rēctius>.
nōn uīdisse undās mē maioris cēnseō.
saluae sunt, sī illōs fluctus deuitauerint.
nunc, nunc periclumst. <unda> eiecit alteram.
at in uadost, iam facile enabit. eugepae,
[uiden alteram illam ut fluctus eiecit forās.]
surrexit, horsum sē capessit. salua rēs.
desiluit haec autem altera in terram ē scapha.
ut prae timore in genua in undās concidit.
saluast, euasit ex aqua. iam in litore est.
sed dextrouorsum auorsa it in malam crucem.
hem, errabit illaec hodiē. Daem. quid id refert tua.
#SCEP# sī ad saxum quō capessit, ea deorsum cadit,
errationis fecerit compendium.
#DAEM# sī tū dē illārum cenaturus uesperī es,
illis curandum cēnseō, Sceparniō,
sī apud mē essurus, mihi darī operam uolō.
#SCEP# bonum aequomque orās. Daem. Sequere mē hāc ergō. Scep. Sequor.

Palaestra Nimiō hominum fortunae minus miserae memorantur,
* * experiundō iis datur acerbum.
* * hoc deō complacitumst, mē hoc ōrnātū ornatam in incertas
regionēs timidam eiectam.
hancine ego ad rem natam <esse mē> miseram memorabō.
hancine ego partem capiō ob pietatem praecipuam.
nam hoc mī haud laborist, laborem hunc potirī,
sī erga parentem aut deōs mē impiauī.
sed id sī parate curauī ut cauerem,
tum hoc mī indecore, inique, inmodeste
datis, dī. nam quid habebunt sibī signī impiī posthāc,
sī ad hunc modum est innoxiis honor apud uōs.
nam mē sī sciam <in uōs> fēcisse aut parentis
sceleste, minus mē miserer.
sed erile scelus mē sollicitat, eius mē impietās male habet.
is nāuem atque omnia perdidit in mari:
haec bonorum eius sunt reliquiae. etiam quae simul
uecta mēcum in scaphast, excidit. ego nunc sola sum.
quae mihi sī foret salua saltem, labor
lenior esset hic mī eius opera.
nunc quam spem aut opem aut cōnsilī quid capessam.
ita hic sola solis locis compotita sum.
hic saxa sunt, hic mare sonat,
neque quisquam homō mihi obuiam uenit.
* * *
hoc quod induta sum, summae opēs oppidō,
nec cibō nec locō tecta quō sim sciō:
quae mihist spēs, quā mē uiuere uelim.
nec locī gnara sum, nec uīdī aut hic fuī.
saltem aliquem uelim quī mihi ex his locis
aut uiam aut semitam mōnstret, ita nunc
hāc an illac eam, incerta sum cōnsilī.
nec prope usquam hic quidem cultum agrum cōnspicor.
algor, error, pauor, mē omnia tenent.
haec parentēs meī haud scitis miserī,
mē nunc miseram esse ita utī sum.
libera ego prognata fuī maxume, nēquīquam fuī.
nunc quī minus seruiō, quam sī serua forem nata.
neque quicquam umquam illis profuit quī mē sibī eduxerunt.

I.iu
Ampelisca quid mihi meliust, quid magis in remst, quam ā corpore uītam ut secludam.
ita male uīuō atque ita mihi multae in pectore sunt curae exanimalēs.
ita rēs sē habent: uītae hau parcō, perdidī spem quā mē oblectabam.
omnia iam circumcursauī atque omnibus latebris perreptaui
quaerere cōnseruam, uoce oculīs auribus ut peruestigarem.
neque eam usquam inueniō neque quō eam neque quā quaeram cōnsultumst,
neque quem rogitem respōnsorem quemquam intereā conueniō,
neque magis solae terrae solae sunt quam haec loca atque hae regionēs.
neque sī uiuit, eam uiua umquam quīn inueniam desistam.
[PALINURUS] Quoianam uox mihi prope hic sonat.
#AMP# pertimuī, quis hic loquitur prope.
[PALINURUS] spēs bona, obsecrō, subuenta mihi,
exime ex hoc miseram metū.
#AMP# certō uox muliebris auris tetigit meās.
[PALINURUS] mulier est, muliebris uox mī ad auris uenit.
num ampelisca obsecrō est. Amp. Ten, Palaestra, audiō.
[PALINURUS] quīn uocō, ut mē audiat, nōmine illam suō.
ampelisca. Amp. Hem quis est. Pal. ego, Palaestra *
#AMP# dīc ubī es. Pal. Pol ego nunc in malis plurimis.
#AMP# socia sum, nec minor pars meast quam tua.
sed uidere expetō tē. Pal. Mihī es aemula.
#AMP# cōnsequamur gradū uocem. ubī es. Pal. ecce mē.
accēde ad mē atque adī contrā. Amp. Fit sedulō.
[PALINURUS] cedo manum. Amp. accipe. Pal. dīc, uiuisne. obsecrō.
#AMP# tū facis mē quidem ut uiuere nunc uelim,
quom mihi tē licet tangere. ut uix mihi
crēdō ego hoc, tē tenere. obsecrō, amplectere,
spēs mea. ut mē omnium iam laborum leuās.
[PALINURUS] Óccupās praeloquī quae mea oratiost.
nunc abīre hinc decet nōs. Amp. quō, amābō, ibimus.
[PALINURUS] litus hoc persequamur. Amp. Sequor quō lubet.
sīcine hic cum uuida ueste grassabimur.
[PALINURUS] hoc quod est, id necessarium est perpetī.
sed quid hoc, obsecrō, est. Am. quid. Pa. Viden, amābō,
fanum [uidēsne] hoc. Amp. V.I est. Pal. Ad dexteram.
#AMP# Videō decorum dīs locum uiderier.
[PALINURUS] haud longē abesse oportet hominēs hinc, ita hic lepidust locus.
<quisquis> est deus, ueneror ut nōs ex hāc aerumna eximat,
miserās inopis aerumnosās ut aliquō auxiliō adiuuet.

I.u
Ptolemocratiaquī sunt quī ā patrona precēs mea expetessunt.
nam uox mē precantum hūc forās excitauit.
bonam atque obsequentem deam atque haud grauatam
patronam exsequontur benignamque multum.
[PALINURUS] iubemus tē saluēre, māter. Ptol. Saluete,
puellae. sed unde
uōs īre [cum uuida ueste] dicam, obsecrō, tam maestiter uestitās.
[PALINURUS] Ílicō hinc imus, haud longule ex hoc locō.
uērum longē hinc abest unde aduectae hūc sumus.
Ptol. Nempe equō ligneō per uiās caerulas
estis uectae. Pal. admodum. Ptol. Ergō aequius uōs erat
candidatās uenire hostiatasque. ad hoc
fanum ad istunc modum nōn uenirī solet.
[PALINURUS] Quaene eiectae ē marī simus ambae, obsecrō,
unde nōs hostiās agere uoluistī hūc.
nunc tibi amplectimur genua egentēs opum,
quae in locis nesciis nescia spe sumus,
ut tuō recipiās tectō seruesque nos
miseriarumque tē ambarum utī misereat,
quibus nec locust ullus nec spēs parata,
neque hoc amplius, [quam] quod uidēs, nōbīs quicquamst.
Ptol. Manus mihi date, exurgite ā genibus ambae.
misericordior nūlla mē est fēminarum.
sed haec pauperēs rēs sunt inopesque, puellae:
egomet <meam> uix uītam colō. Venerī cibō meō seruiō.
#AMP# Veneris fanum, obsecrō, hoc est.
Ptol. Fateor. ego huius fanī sacerdōs clueō.
uērum, quidquid est, comiter fīet ā mē,
quō nunc cōpia ualebit.
ite hāc mēcum. Pal. Amice benigneque honōrem,
māter, nostrum habēs. Ptol. Oportet.

[PISCATORES] Omnibus modīs quī pauperēs sunt hominēs miserī uiuont,
praesertim quibus nec quaestus est, nec didicere artem ūllam:
necessitate quidquid est domī id sat est habendum.
nōs iam dē ōrnātū propemodum ut locupletēs simus scitis:
hīsce hamī atque haec harundinēs sunt nōbīs quaestū et cultū.
* * ex urbe ad mare hūc prodimus pabulatum:
prō exercitū gymnasticō et palaestricō hoc habemus.
echinōs, lopadas, ostreas, balanōs captamus, conchas,
marinam urticam, musculōs, plagusiās striatās.
post id piscatum hamatilem et saxatilem aggredimur.
cibum captamus ē mari: sī euentus nōn euenit
neque quicquam captumst piscium, salsī lautique pure
domum redimus clanculum, dormimus incenatī.
atque ut nunc ualidē fluctuat mare, nūlla nōbīs spēs est:
nisī quid conclarum capsimus, incenatī sumus profectō.
nunc Venerem hanc ueneremur bonam, ut nōs lepide adiuerit hodiē.

II.II
Trachaliō Animum aduersauī sedulō, nē erum usquam praeterirem.
nam cum modō exibat foras, ad portum sē aibat īre,
mē hūc obuiam iussit sibī uenire ad Veneris fanum.
sed quōs perconter commode eccōs uideō astare. adibō.
saluete, furēs maritimī, conchitae atque hamiotae,
famelica hominum natiō. quid agitis. ut peritis.
Pisc. ut piscatorem aequomst, fame sitique [speque] *
#TRACH# * * ecquem adulescentem
hūc, dum hic astatis, strenua faciē rubicundum fortem,
quī trēs sēcum hominēs duceret chlamydatōs cum machaeris,
uidistis <uōs> uenire * . *
Pisc. Nullum istāc faciē ut praedicās uenisse hūc scimus. #TRACH# ecquem
recaluom ac silanum senem, statutum, uentriosum,
tortis superciliis, contracta fronte, fraudulentum,
deōrum odium atque hominum, malum, malī uitī probrique plenum,
quī duceret mulierculās duās sēcum satis uenustās.
Pisc. Cum istius modī uirtutibus operisque nātus quī sit,
eum quidem ad carnificem est aequius quam ad Venerem commeare.
#TRACH# at sī uidistis, dicite. Pisc. Huc profectō nūllus uenit.
ualē.#TRACH# Valete. credidi: factum est quod suspicabar,
data uerba erō sunt, lenō abit scelestus exulatum,
in nāuem ascendit, mulierēs auexit: hariolus sum.
is hūc erum etiam ad prandium uocauit, sceleris semen.
nunc quid mihi meliust, quam īlicō hic opperiar erum dum ueniat.
eadem, sacerdōs Veneria haec sī quid amplius scit,
sī uīderō, exquisiuerō: faciet mē certiorem.

II.III
Ampelisca Intellegō: hanc quae proxuma est uillam Veneris fanō
pulsare iussistī atque aquam rogāre. #TRACH# cuia ad auris
uox mī aduolauit. Amp. Obsecrō, quis hic loquitur. quem ego uideō.
#TR# estne Ampelisca haec quae forās ē fanō egreditur. Am. Estne hic
Trachaliō, quem cōnspicor, calator Plesidippī.
#TRACH# east. Amp. Is est. Trachaliō, saluē. #TRACH# saluē, Ampelisca.
quid agis tū. Amp. Aetatem haud malam male. #TRACH# melius ominare.
[AMPITRUŌ] uērum omnēs sapientēs decet cōnferre et fabularī.
sed Plesidippus tuōs erus ubī, amābō, est. #TRACH# heia uērō,
quasī nōn sit intus. Amp. Neque pol est neque hūc quidem ullus uenit.
#TR# nōn uenit. Amp. uēra praedicās. Tr. nōn est meum, Ampelisca.
sed quam mox coctum est prandium. Amp. Quod prandium, obsecrō tē.
#TRACH# nempe rem dīuīnam facitis hic. Amp. quid somnias, amābō.
#TRACH# certē hūc Labrax ad prandium uocauit Plesidippum
erum meum erus uester. Amp. Pol haud miranda facta dīcis:
sī deōs decepit et hominēs, lenonum mōre fēcit.
#TRACH# nōn rem dīuīnam facitis hic uōs neque erus. Amp. Hariolare.
#TRACH# quid tū agis hic igitur. Amp. Ex malis multīs metuque summō
capitalique ex perīculō orbās auxilique opumque hūc
recepit ad sē Veneria haec sacerdōs mē et Palaestram.
#TRACH# an hic Palaestrast, obsecrō, erī meī amica. Amp. Certō.
#TRACH# inest lepōs in nūntiō tuō magnus, mea Ampelisca.
sed istuc perīclum perlubet quod fuerit uōbīs scīre.
#AMP# cōnfracta est, mī Trachaliō, hāc nocte nāuis nōbīs.
#TRACH# quid nāuis. quae istaec fabulast. Amp. nōn audiuistī, amābō,
quō pactō lenō clanculum nōs hinc auferre uoluit
in Siciliam et quidquid domī fuit in nāuem imposiuit.
ea nunc perierunt omnia. #TRACH# oh, Neptune lepide, saluē,
nec tē aleator nūllus est sapientior. profectō
nimis lepide iecistī bolum: periurum perdidistī.
sed nunc ubī est lenō Labrax. Amp. Periit potandō, opinor.
Neptunus magnis poculīs hāc nocte eum inuitauit.
#TRACH# crēdō hercle anancaeō datum quod biberet. ut ego amō tē,
mea Ampelisca, ut dulcis es, ut mulsa dicta dīcis.
sed tū et Palaestra quomodō saluae estis. Amp. Scibis faxō.
<dē> nāuī timidae ambae in scapham īnsiluimus, quia uidemus
ad saxa nāuem ferrier. properāns exsoluī restim,
dum illī timent. nōs cum scapha tempestās dextrouorsum
differt ab illis. itaque nōs uentisque fluctibusque
iactatae exemplis plurimis miserae perpetuam noctem.
uix hodiē ad litus pertulit nōs uentus exanimatās.
#TRACH# nouī, Neptunus ita solet, quamuis fastidiosus
aedilis est: sī quae improbae sunt mercēs, iactat omnis.
#AMP# uae capitī atque aetatī tuae. #TRACH# tuō, mea Ampelisca.
sciuī lenonem facere hoc, quod fēcit, saepe dīxī.
capillum promittam optimumst occipiamque hariolarī.
#AMP# cauistis ergō tū atque erus nē abiret, cum scibatis.
#TRACH# quid faceret. Amp. #S# amabat, rogas, quid faceret. adseruaret
diēs noctēsque, in custodia esset semper. uērum ecastor
ut multī fēcit ita probe curauit Plesidippus.
#TRACH# cur tū istuc dīcis. Amp. Rēs palam est. #TRACH# scīn tū. etiam quī it lauatum
in balineas, cum ibī sedulō sua uestimenta seruat,
tamen surripiuntur, quippe quī quem illōrum obseruet falsust.
fur facile quī obseruat uidet: custōs quī fur sit nescit.
sed duce mē ad illam ubī est. Amp. I sānē in Veneris fanum hūc intrō,
sedentem flentemque opprimēs. #TRACH# ut iam istuc mihi molestumst.
sed quid flet. Amp. ego dicam tibi: hoc sēsē excruciat animī,
quia lenō ademit cistulam eī, quam habebat ubique habebat
quī suōs parentis noscere posset: eam ueretur
nē perierit. #TRACH# utinam ea fuit cistellula. Amp. Ibidem in nāuī.
conclusit ipse in uidulum, nē cōpia esset eius,
quī suōs parentēs nosceret. #TRACH# ō facinus impudicum,
quam liberam esse oporteat seruīre postulare.
#AMP# nunc eam cum nāuī scilicet abiisse pessum in altum.
et aurum et argentum fuit lenonis omne ibidem.
T. Credō aliquem immersisse atque eum excepisse. A. Id misera maestast,
sibī eōrum euenisse inopiam. #TRACH# iam istōc magis usus factost,
ut eam intrō cōnsolerque eam, nē sīc sē excruciet animī.
nam multa praeter spem sciō multīs bona euenisse.
#AMP# at ego etiam, quī sperauerint spem decepisse multōs.
#TRACH# ergō animus aequōs optimum est aerumnae condimentum.
ego eō intrō, nisī quid uīs. Amp. Eās. ego quod mihi imperāuit
sacerdōs, id faciam atque aquam hinc dē proximō rogābō.
nam extemplō, sī uerbīs suis peterem, daturōs dīxit.
neque digniorem cēnseō uīdisse anum mē quemquam,
cuī deōs atque hominēs cēnseam bene facere magis decere.
ut lepide, ut liberaliter, ut honeste atque haud grauate
timidās egentēs uuidās eiectās exanimatas
accepit ad sēsē, haud secus quam sī ex sē simus natae.
ut eapse <sīc> succincta aquam calefactat, ut lauemus.
nunc nē morae illī sim, petam hinc aquam, unde mī imperāuit.
heus ecquis in uillast. ecquis hoc recludit. ecquis prodit.

[SCEPARNIO] quis est quī nostrīs tam proterue foribus facit iniuriam.
#AMP# ego sum. Scep. Hem, quid hoc bonī est. eū edepol specie lepida mulierem.
#AMP# saluē, adulēscēns. Scep. Et tū multum saluetō, adulescentula.
#AMP# ad uōs ueniō. Scep. Accipiam hospitiō, sī mox ueniēs *
item ut adfectam. nam nunc nihil est quī tē manem *
sed quid ais, mea lepida, hilara. Amp. Aha, nimium familiariter
mē attrectās. Scep. Prō dī immortalēs, Veneris effigia haec quidem est.
ut in ocellis hilaritudō est, heia, corpus cuius modī,
subuolturium illud quidem, subaquilum uoluī dīcere.
uel papillae cuius modī, tum quae indolēs in sauiost.
#AMP# nōn ego sum pollucta pagō. potin ut mē abstineās manum.
#SCEP# nōn licet saltem sīc placidē bellam belle tangere.
#AMP# ōtium ubī erit, tum tibi operam ludō et deliciae dabō.
nunc quam ob rem hūc sum missa, amābō, uel tū mī aiās uel negēs.
#SCEP# quid nunc uīs. Amp. Sapientī ōrnātus quid uelim indicium facit.
#SCEP# meus quoque hic sapientī ōrnātus quid uelim indicium facit.
#AMP# haec sacerdōs Veneris hinc mē petere aquam iussit ā uōbīs. †
#SCEP# at ego basilicus sum: quem nisī ōrās, guttam nōn ferēs.
nostrō illum puteum periclō et ferramentis fodimus.
nisī multīs blanditiis ā mē gutta nōn ferrī potest.
#AMP# cur tū aquam grauare, amābō, quam hostis hostī commodat.
#SCEP# cur tū operam grauare mihi quam ciuis ciuī commodat.
#AMP# immō etiam tibi, mea uoluptās, quae uolēs faciam omnia.
#SCEP# eugepae, saluōs sum, haec iam mē suam uoluptātem uocat.
dabitur tibi aqua, nē nēquīquam mē amēs. cedo mī urnam. Amp. Cape.
propera, amābō, efferre. Scep. Manta, iam hic erō, uoluptās mea.
#AMP# quid sacerdotī mē dicam hic demoratam tam diū.
ut etiam nunc misera timeō, ubī oculīs intueor mare.
sed quid ego misera uideō procul in litore.
meum erum lenonem Siciliēnsemque hospitem,
quōs periisse ambōs misera cēnsēbam in marī.
iam illud malī plūs nōbīs uiuit quam ratae.
sed quid ego cessō fugere in fanum ac dīcere haec
Palaestrae, in aram ut cōnfugiamus prius quam huc†
scelestus lenō ueniat nosque hic opprimat.
cōnfugiam hūc, ita rēs suppetit subit *

II.V
#SCEPARNIO# prō dī immortalēs, in aqua numquam credidi
uoluptātem inesse tantam. ut hanc traxī lubēns.
nimiō minus altus puteus uisust quam prius.
ut sine labōre hanc extraxī, praefiscine.
satin nequam sum, ut pote quī hodiē amāre inceperim.
em tibi aquam, mea tū belliata. em sīc uolō
tē ferre honeste, ut ego ferō, ut placeās mihi.
sed ubī tū es, delicata. cape aquam hanc sīs. ubī es.
amat hercle mē, ut ego opinor. delituit mala.
ubī tū es. etiamne hanc urnam acceptura es. ubī es.
commodule ludis. tandem uērō sēriō,
etiam acceptura es urnam hanc. ubī tū es gentium.
nusquam hercle equidem illam uideō. lūdōs mē facit.
adponam hercle urnam iam ego hanc in media uia.
sed autem, quid sī hanc hinc abstulerit quispiam,
sacram urnam Veneris. mī exhibeat negotium.
metuō hercle nē illa mulier mī īnsidiās locet,
ut comprehendar cum sacra urna Veneria.
nempe optimō <mē> iūre in uinclis enicet
magistratus sī quis mē hanc habēre uiderit.
nam haec litteratast, eapse cantat cuia sit.
iam hercle euocabō hinc hanc sacerdotem foras,
ut hanc accipiat urnam. accedam hūc ad forēs.
heus exī, Ptolemocratia, cape hanc urnam tibi:
muliercula hanc nesciō quae hūc ad mē dētulit.
intrō ferundast. repperī negotium,
siquidem his mihi ultrō adgerunda etiam est aqua.

II.ui
Labraxquī homō sēsē miserum et mendicum uolet,†
Neptunō credat sēsē atque aetātem suam:
nam sī quis cum eō quid reī commiscuit,
ad hoc exemplum amittit ōrnātum domum.
edepol, Libertas, lepida es, quae numquam pedem
uoluistī in nāuem cum Hercule una imponere.
sed ubī ille meus est hospes, quī mē perdidit.
atque eccum incēdit. Charmidēs quō malum properas, Labrax.
nam equidem tē nequeō cōnsequī tam strenue.
#LABR# utinam tē prius quam oculīs uidissem meīs,
malō cruciatū in Sicilia perbiterēs,
quem propter hoc mihi optigit miserō malī.
#CHARM# utinam, quom in aedīs mē ad tē adduxistī <tuās>,
in carcere illō potius cubuissem diē.
deosque immortalēs quaesō, dum uiuās uti
omnēs tuī similēs hospitēs habeās tibi.
#LABR# malam fortunam in aedīs tē adduxī meās.
quid mihi scelestō tibi erat auscultatiō,
quidue hinc abitiō quidue in nāuem īnscēnsiō.
ubī perdidī etiam plūs bonī quam mihi fuit.
#CHARM# Pol minime mīror, nāuis sī fractast tibi,
scelus tē et sceleste parta quae uexit bona.
#LABR# pessum dedistī mē blandimentis tuīs.
#CHARM# Scelestiorem cēnam cenauī tuam,
quam quae Thyestae quondam aut posita est Tereō.
#LABR# periī, animō male fit. contine quaesō caput.
#CHARM# Pulmoneum edepol nimis uelim uomitum uomās.
#LABR# eheu, Palaestra atque Ampelisca, ubī estis nunc.
#CHARM# Piscibus in altō, crēdō, praebent pabulum.
#LABR# mendicitatem mī optulistī opera tua,
dum tuīs auscultō magnidicis mendaciis.
#CHARM# Bonam est quod habeās grātiam meritō mihi,
quī tē ex īnsulsō salsum fēcī opera mea.
#LABR# quīn tū hinc is ā mē in maxumam malam crucem.
#CHARM# Eās. easque rēs agebam commodum.
#LABR# eheu, quis uiuit mē mortālis miserior.
#CHARM# ego multō tantō miserior quam tū, Labrax.
#LABR# quī. Ch.quia ego indignus sum, tū dignus quī siēs.
#LABR# ō scirpe, scirpe, laudō fortunās tuās,
quī semper seruās gloriam aritudinis.
#CHARM# Equidem mē ad uelitationem exerceō,
nam omnia corusca prae temore fābulor.
#LABR# edepol, Neptune, es balineator frigidus:
cum uestimentis postquam aps tē abiī, algeō.
#CHARM# nē thermipolium quidem ūllum īnstruit,
ita salsam praehibet potionem et frigidam.
#LABR# ut fortunatī sunt fabrī ferrariī,
quī apud carbonēs adsident: semper calent.
#CHARM# utinam fortuna nunc anetina uterer,
ut quom exiissem ex aqua, arerem tamen.
#LABR# quid sī aliquō ad lūdōs mē prō manducō locem.
#CHARM# Quapropter. Labr.quia pol clārē crepitō dentibus.
#CHARM# Iure optumō mē elauisse arbitror.
L.quī. Ch.quī <un>ā auderem tēcum in nāuem ascendere,
quī ā fundamentō mī usque mouistī mare.
#LABR# tibi auscultauī, tū promittebās mihi
illī esse quaestum maximum meretricibus,
ibī mē conruere posse aiebās ditiās.
#CHARM# iam postulabās tē, impurata belua,
tōtam Siciliam deuoraturum īnsulam.
#LABR# Quaenam ballaena meum uorauit uidulum,
aurum atque argentum ubī omne compactum fuit.
#CHARM# Eadem illa, crēdō, quae meum marsuppium,
quod plenum argentī fuit in sacciperiō.
#LABR# eheu, redactus sum usque ad ūnam hanc tuniculam
et ad hoc misellum pallium. periī oppidō.
#CHARM# Vel cōnsociare mihi quidem tēcum licet:
aequās habemus partēs. Labr. Saltem sī mihi
mulierculae essent saluae, spēs aliquae forent.
nunc sī mē adulēscēns Plesidippus uiderit,
quō ab arrabonem prō Palaestra acceperam,
iam is exhibebit hic mihi negotium.
#CHARM# quid, stulte, plorās. tibi quidem edepol copiast,
dum lingua uiuet, quī rem soluās omnibus.

II.uii
Sceparniō quid illuc, opsecrō, negotist quod duae mulierculae
hic in fanō Veneris signum flentēs amplexae tenent,
nesciō quem metuentēs miserae. nocte hāc aiunt proxuma
sē iactatas, atque eiectās hodiē esse aiunt ē marī.
#LABR# opsecrō hercle, adulēscēns, ubī istaec sunt quās memorās mulierēs.
#SCEP# hic in fanō Veneris. Labr. Quot sunt. Scep. Totidem quot ego et tū sumus.
#LABR# nempe meae. Scep. Nempe nesciō istuc. Labr. quā sunt faciē. Scep. Scitula.
uel ego amāre utramuis possum, sī probe adpotus siem.
#LABR# nempe puellae. Scep. Nempe molestus es. ī uise, sī lubet.
#LABR# meās oportet intus esse hic mulierēs, mī Charmidēs.
#CHARM# Iuppiter tē perdat, et sī sunt, et sī nōn sunt tamen.
#LABR# intrō rumpam iam hūc in Veneris fanum. Charm. In barathrum mauelim.
opsecrō, hospes, da mihi aliquid ubī condormiscam locī.
#SCEP# istic ubī uīs condormisce. nēmō prohibet, pūblicum est.
#CHARM# at uidēs mē ōrnātus ut sim uestimentis uuidis:
recipe mē in tectum, da mihi uestimentī aliquid aridī,
dum arescunt mea. in aliquō tibi grātiam referam locō.
#SCEP# tegillum eccillud, mihi ūnum id aret. id sī uīs, dabō:
eōdem amictus, eōdem tectus esse soleō, sī pluit.
tū istaec mihi datō: exarescent faxō. Charm. Ehō an tē paenitet,
in marī quod elauī, nī hic in terra iterum eluam.
#SCEP# eluās tū an exunguare, ciccum nōn interduim.
tibi ego numquam quicquam crēdam, nisī sī acceptō pignore.
tū uel suda uel perī algu, uel tū aegrota uel ualē.
barbarum hospitem mī in aedīs nil moror. sat litiumst.
#CHARM# Iamne abīs. uenalis illic ductitauit, quisquis est.
nōn est misericors. sed quid ego hic astō īnfēlīx uuidus.
quīn abeō hūc in Veneris fanum, ut edormiscam hanc crapulam,
quam potauī praeter animī quam libuit sententiam.
quasī uinis Graecis Neptunus nōbīs suffudit mare,
itaque aluom prodī sperauit nōbīs salsis poculīs.
quid opust uerbīs. sī inuitare nōs paulisper pergeret,
ibidem obdormissemus: nunc uix uiuōs amisit domum.
nunc lenonem quid agat intus uisam, conuiuam meum.

III.I

#DAEMONES# miris modīs dī lūdōs faciunt hominibus:
[mirisque exemplis somnia in somnīs danunt]
nē dormientis quidem sinunt quiescere.
uelut ego hāc nocte quae praecessit proxima
mīrum atque īnscitum somniauī somnium.
ad hirundininum nidum uisa est simia
ascēnsionem ut faceret admolirier
* * *
neque eās eripere quibat inde. postibi
uidētur ad mē simia adgredirier,
rogāre scalās ut darem utendās sibī.
ego ad hoc exemplum simiae respondēō,
* * *
natās ex Philomela † atque ex Progne esse hirundinēs.
agō cum illa, nē quid noceat meīs popularibus.
atque illa animō iam fierī ferocior.
uidētur ultrō mihi malum minitarier.
in iūs uocat mēd. ibī ego nesciō quō modō
īrātus uideor mediam arripere simiam.
concludō in uincla bestiam nequissimam.
nunc quam ad rem dicam hoc attinere somnium,
numquam hodiē quiuī ad coniecturam euadere.
sed quid hic in Veneris fanō meae uiciniae
clamoris oritur. animus mirat<ur meus.>

III.II
#TRACHALIO# prō cyrenēnsēs popularēs, uostram ego implorō fidem,
agricolae, accolae propinquī quī estis his regionibus,
ferte opem inopiae atque exemplum pessumum pessum date.
uindicate, nē impiorum potior sit pollentia
quam innocentum, quī sē scelere fierī nolunt nobilēs.
statuite exemplum impudentī, date pudorī praemium,
facite hic lege potius liceat quam uī uictō uiuere.
currite hūc in Veneris fanum, uostram iterum implorō fidem,
quī prope hic adestis quīque auditis clāmōrem meum,
ferte suppetiās quī Venerī Veneriaeque antistitae
mōre antiquō in custodelam suom commiserunt caput,
praetorquete iniuriae prius collum quam ad uōs peruenat.
Da. quid istuc est negōtī. Tr. Per ego haec genua tē optestor, senex,
quisquis es Daem.quīn tū ergō omitte genua et quid sit mī expedi
<quod tū>multuēs. #TRACH# tēque orō et quaesō, sī sperās tibi
hoc annō multum futūrum sirpe et laserpicium
eamque euenturam exagogam Capuam saluam et sospitem,
atque ab lippitudine usque siccitās ut sit tibi,
[Daem. Sanun es. #TRACH# seū tibi cōnfidis fore multam magudarim]
ut tē nē pigeat dare operam mihi quod tē orabō, senex.
#DAEM# at ego tē per crura et talōs tergumque obtestor tuom,
ut, tibi ulmeam nī deesse sperēs uirgidemiam
et tibi euenturam hoc annō uberem messem malī,
ut mī istuc dicās negōtī quid sit, quod tumultuēs.
#TRACH# quī lubet maledicere. equidem tibi bona optauī omnia.
#DAEM# bene equidem tibi dicō, quī tē digna ut ēueniant precor.
#TR# Obsecrō, hoc praeuortere ergō. Da. quid negotist. Tr. Mulieres
duae innocentēs intus hic sunt, tuī indigentēs auxilī,
quibus aduorsum iūs legesque īnsignite iniuria hic
facta est fitque in Veneris fanō. tum sacerdōs Veneria
indigne adflictatur. Daem.quis homō est tanta cōnfidentia,
quī sacerdotem uiolare audet. sed eae mulierēs
quae sunt. aut quid is iniquī fit. #TRACH# sī dās operam, ēloquar.
Veneris signum sunt amplexae. nunc <homō audacissimus>
eās deripere uolt. eās ambās esse oportet <liberas>.
#DAEM# quis istic est quī deōs tam paruī pendit. <paucīs expedi>.
#TRACH# fraudis sceleris parricidī periurī plenis<simus>,
legirupa impudēns impurus inuerecundissimus,
unō uerbō absoluam, lenost: quid illum porrō praedicem.
#DAEM# edepol īnfortuniō hominem praedicās donabilem.
#TRACH# quī sacerdotī scelestus faucis interpresserit.
#DAEM# at malō cum magnō suō fēcit hercle. ite istinc foras,
Turbaliō, Sparax. ubī estis. #TRACH# ī obsecrō intrō, subueni
illis. Daem. Iterum haud imperabō. sequiminī hāc. #TRACH# age nunciam,
iube oculōs elidere, itidem ut sepiis faciunt coquī.
#DAEM# proripite hominem pedibus hūc itidem quasī occisam suem.
#TRACH# audiō tumultum. opinor, lenō pugnīs pectitur.
nimis uelim improbissimō hominī malās edentauerint.
sed eccās ipsae hūc egrediuntur timidae ē fanō mulierēs.

III.III
Palaestra Nunc id est cum omnium copiarum atque opum,
auxilī, praesidī uiduitās nōs tenet.
<nūlla nunc> speculast quae salūtem afferat,
<nec quam in> partem ingredī persequamur
<scimus: tanto> in metū nunc sumus ambae,
<tanta> importunitās tantaque iniuria
<facta in> nōs est modō hic intus ab nostrō erō,
quī scelestus sacerdotem anum praecipes
reppulit propulit perquam indignis modīs
nosque ab signō intimō uī deripuit sua.
sed nunc sēsē ut ferunt rēs fortunaeque nostrae,
par morīrī est. neque est melius morte in malis,
rēbus miseris. #TRACH# quid est. quae illaec oratiost.
cessō ego hās cōnsolarī. heus, Palaestra, Pal.quī uocat.
#TRACH# ampelisca. Ampelisca Óbsecrō, quis est quī uocat.
[PALINURUS] quis is est quī nominat. #TRACH# sī respexis, sciēs.
[PALINURUS] Ó salutis meae spēs. #TRACH# tacē ac bonō animō es.
mē uide. Pal. #S# modō id liceat, uīs nē opprimat,
quae uīs uim mī afferam ipsa adigit. Tr. Ah, desine, nimis inepta es.
[PALINURUS] desiste dictīs nunciam miseram mē cōnsolarī.
nisī quid rē praesidium apparas, Trachaliō, acta haec rēs est.
#AMP# certumst morīrī quam hunc patī <saeuire> lenonem in mē.
sed muliebrī animō sum tamen: miserae <quom uenit> in mentem
mihi mortis, metus membra occupat. edepol * hunc acerbum.
T. Bonum animum habete. P. Nam, obsecrō, unde <ani>mus mī inuenitur.
#TRACH# nē, inquam, timete. adsidite hic in ara. Amp. quid istaec ara
prodesse nōbīs <plūs> potest quam signum in fanō hic intus
Veneris, quod amplexae modō, unde abreptae per uim miserae.
#TRACH# sedete hic modō, ego hinc uōs tamen tutabor. aram habete hanc
uōbīs prō castris, moenia hinc ego uōs defēnsabō.
praesidiō Veneris malitiae lenonis contrā incedam.
[PALINURUS] tibi auscultamus et, Venus alma, ambae tē obsecramus,
aram amplexantēs hanc tuam lacrumantēs, genibus nixae,
in custodelam nōs tuam ut recipiās et tutere.
illōs scelestōs, quī tuom fecerunt fanum paruī,
fac ut ulciscare nosque ut hanc tua pace aram obsidere
patiare: elautae ambae sumus opera Neptunī noctu,
nē <inuisas> habeās nēue idcircō nōbīs uitiō uortas,
sī quippiamst, minus quod bene esse lautum tū arbitrare.
#TRACH# Venus, aequom hās petere intellegō: decet abs tē id impetrarī.
ignoscere his tē conuenit: metus hās id ut faciant subigit.
tē ex concha natam esse autumant, caue tū hārum conchās spernās.
sed optumē eccum exit senex, patronus mihique et uōbīs.

III.IV

#DAEMONES# exī ē fanō, natum quantum est hominum sacrilegissime.
uōs in aram abite sessum. sed ubī sunt. #TRACH# hūc respice.
#DAEM# optumē, istuc uolueramus. iube modō accēdat prope.
tūn legirupionem hic nōbīs cum dīs facere postulās.
pugnum in ōs impinge. Labr. Iniqua haec patior cum pretiō tuō.
#DAEM# at etiam minitatur audax. Labr. Ius meum ereptum est mihi,
meās mihi ancillās inuitō mē eripis. #TRACH# cedo <iudicem>
dē senatū Cyrenēnsī quemuis opulentum uirum,
sī tuās esse oportet niue eās esse oportet liberas
niue in carcerem compingī <tē> est aequom aetatemque ibi
tē usque habitare, dōnec totum carcerem contriueris.
#LABR# nōn hodiē istī reī auspicauī, ut cum furciferō fabuler.
tē ego appellō. Daem. Cum istōc prīmum, quī tē nōuit, disputa.
#LABR# tēcum agō. #TRACH# at quī mēcum agendumst. suntne illae ancillae tuae.
#LABR# sunt. #TRACH# agedum ergō, tange utramuis digitulō minimō modō.
L. quid sī attigerō. T. Extemplō hercle ego tē follem pugilatorium
faciam et pendentem incursabō pugnīs, periurissime.
#LABR# mihi nōn liceat meās ancillās Veneris dē ara abducere.
#DAEM# nōn licet: est lex apud nos Labr. Mihī cum uestris legibus
<nil quicquamst> commercī. equidem istās iam ambās educam forās.
tū, senex, sī istās amas, hūc aridō argentost opus.
sī autem Venerī complacuerunt, habeat, sī argentum dabit.
#DAEM# det tibi argentum. nunc adeō meam ut sciās sententiam,
occipitō modō illis adferre uim ioculō pausillulum,
ita ego tē hinc ōrnātum amittam, tū ipsus tē ut nōn noueris.
uōs adeō, ubī ego innuerō uōbīs, nī eī caput exoculassitis,
quasī murteta iuncī, item ego uōs uirgis circumuinciam.
La. Vī agis mēcum. Tr. Etiam uim †proportas, flagitī flagrantia.
#LABR# tūn, trifurcifer, mihi audēs inclēmenter dīcere.
#TRACH# fateor, ego trifurcifer sum, tū es homō adprime probus:
numquī minus hāsce esse oportet liberās. Labr. quid, liberās.
#TRACH# atque erās tuās quidem hercle, atque ex germana Graecia.
nam altera haec est nata atēnīs ingenuis parentibus.
#DAEM# quid ego ex tē audiō. #TRACH# hanc atēnīs esse natam liberam.
Da. Mea popularis, obsecrō, haec est. Tr. nōn tū Cyrenēnsis es.
#DAEM# immō atēnīs nātus altusque educatusque Atticis.
#TRACH# opsecrō, defende cīuēs tuās, senex. Daem. O filia
mea, quom hanc uideō, mearum mē absēns miseriarum commonēs.
trima quae periit mihi, iam tanta esset, sī uiuit, sciō.
#LABR# argentum ego prō istisce ambabus cuiae erant dominō dedī.
quid mea refert, haec atēnīs natae an Thebis sient,
dum mihi rēctē seruitūtem seruiant. #TRACH# itane, impudēns.
tūne hic, felēs uirginalis, liberōs parentibus
sublectōs habēbis atque indignō quaestū conterēs.
nam huic alterae quae patria sit profectō nesciō,
nisī sciō probiorem hanc esse, quam tē, impuratissime.
La. †Tuae istae sunt. Tr. Contende ergō, uter sit tergo uerior:
nī offerumentās habēbis pluris in tergō tuō,
quam ūlla nāuis longa clauōs, tum ego erō mendacissimus:
posteā aspicitō meum, quandō ego tuom īnspectauerō:
nī erit tam sincerum, ut quiuis dicat ampūllarius
optimum esse operī faciundō corium et sincerissimum,
quid causae est quīn uirgis tē usque ad saturitatem sauciem.
quid illās spectās. quās sī attigeris, oculōs eripiam tibi.
#LABR# at quī, quia uotas, utramque iam mēcum abducam simul.
#DAEM# quid faciēs. Labr. Volcanum adducam, is Venerist aduersarius.
#TRACH# quō illic it. Labr. Heus, ecquis hic est. heus. Daem. #S# attigeris ōstium,
iam hercle tibi messis in ore fīet mergis pugneis.
Lorarius Nullum habemus ignem, ficis uictitamus aridis.
#DAEM# ego dabō ignem, siquidem in capite tuō cōnflandī copiast.
#LABR# ibō hercle aliquō quaeritatum ignem. Daem. quid quom inueneris.
La. Ignem magnum hic faciam. Da.quīn † inhumanum exurās tibi.
#LABR# immō hāsce ambās hic in ara ut uiuās comburam, id uolō.
#DAEM# iam hercle ego tē barba continuō arripiam, in ignem coniciam
tēque ambustulatum obiciam magnis auibus pabulum.
quom coniecturam egomet mēcum faciō, haec illast simia,
quae hās hirundinēs ex nidō uolt eripere ingratiis,
quod ego in somnīs somniauī. #TRACH# scīn quid tēcum orō, senex.
ut illās seruēs, uim defendas, dum ego erum adducō meum.
D. Quaere erum atque adduce. T. at hic ne D. Maximō malō suō,
sī attigerit sīue occeptassit. #TRACH# cūrā. Daem. Curatumst, abī.
#TRACH# hunc quoque adserua ipsum, nē quō abitat. nam promisimus
carnuficī aut talentum magnum aut hunc hodiē sistere.
#DAEM# abī modō, ego dum hoc cūrābō rēctē. #TRACH# iam ego reuenerō.

III.V

#DAEM# Vtrum tū, lenō, cum malō lubentius
quiescis an sīc sine malō, sī copiast.
#LABR# ego quae tū loquere floccī nōn faciō, senex.
meās quidem tē inuitō et Venere et summō Ioue
dē ara capillō iam deripiam. Daem. Tange dum.
#LABR# tangam hercle uērō. Daem. agedum ergō, accēde hūc modō.
#LABR# iube dum recedere istōs ambō illuc modō.
#DAEM# immō ad tē accedent. Labr. nōn hercle equidem cēnseō.
#DAEM# quid agēs, sī accedent propius. Labr. ego recesserō.
uērum, senex, sī tē umquam in urbe offenderō,
numquam hercle quisquam mē lenonem dixerit,
sī tē nōn lūdōs pessimōs dimiserō.
#DAEM# facitō istuc quod minitare. sed nunc interim,
sī illās attigeris, dabitur tibi magnum malum.
#LABR# Quam magnum uērō. Daem. Quantum lenonī sat est.
#LABR# minaciās ego floccī nōn faciam tuās,
equidem hās tē inuitō iam ambās rapiam. Daem. Tange dum.
#LABR# tangam hercle uērō. Daem. Tangēs, at scīn quō modō.
ī dum, Turbaliō, curriculō, adfert<ō domo>
duās clauās. Labr. Clauās. Daem. Sed probās. propera citō.
ego tē hodiē faxō rēctē acceptum, ut dignus es.
#LABR# eheu, scelestus galeam in nāuī perdidī.
nunc mī opportuna hic esset, salua sī foret.
licet saltem istās mī appellāre. Daem. nōn licet.
ehem, optime edepol eccum clauator aduenit.
#LABR# illud quidem edepol tinnimentum est auribus.
#DAEM# age accipe illinc alteram clauam, Sparax.
age, alter istinc, alter hinc adsistite.
adsistite ambō. sīc. audite nunciam:
sī hercle illic illās hodiē digitō tetigerit
inuitas, nī istunc istīs inuitassitis
usque adeō dōnec quā domum abeat nesciat,
periistis ambō. sī appellabit quempiam,
uōs respondētote istinc istārum uicem.
sin ipse abīre hinc uolet, quantum potest
extemplō amplectitote crura fustibus.
#LABR# etiam mē abīre hinc nōn sinent. Daem. Dixī satis.
et ubī ille seruōs cum erō hūc aduēnerit,
quī erum accersiuit, itote extemplō domum.
curate haec sultis magna diligentia.
#LABR# heū hercle, nē istic fana mutantur citō:
iam hoc Herculī est, Veneris fanum quod fuit,
ita duō destituit signa hic cum clauis senex.
nōn hercle quō hinc nunc gentium aufugiam sciō,
ita nunc mī utrumque saeuit, et terra et mare.
Palaestra. Lor. quid uīs. Labr. Apage, controuersia est,
haec quidem Palaestra, quae respondit, nōn mea est.
heus, Ampelisca. Lor. alter Caue sīs īnfortuniō.
#LABR# Vltrō tē. signa ut hominēs satis rēctē monent.
sed uōbīs dicō, heus uōs, num molestiaest,
mē adire ad illās propius. Lor. Nil nōbīs quidem.
#LABR# numquid molestum mihi erit. Lor. Nil, sī caueris.
#LABR# quid est quod caueam. Lor. Em, ā crassō īnfortuniō.
#LABR# Quaesō hercle, abīre ut liceat. Lor. Abeas, sī uelis.
#LABR# bene hercle factum. habeō uōbīs grātiam.
[nōn] accedam potius. Lor. Illic astatō īlicō.
#LABR# edepol prouenī nēquiter multīs modīs.
certumst hāsce hodiē usque obsidione uincere.

III.VI

Plesidippus Meamne ille amīcam lenō uī, uiolentia
dē ara deripere Veneris uoluit. Trachaliō Admodum.
#PLES# quīn occidistī extemplō. #TRACH# Gladius nōn erat.
Pl. Caperēs aut fustem aut lapidem. Tr. quid. ego quasī canem
hominem īnsectarer lapidibus nequissimum.
#LABR# nunc pol ego periī, Plesidippus eccum adest.
conuerret iam hic mē totum cum puluisculō.
#PLES# etiamne in ara tunc sedebant mulierēs,
quom ad mē profectuss īre. #TRACH# ibidem nunc sedent.
#PLES# quis illās nunc illic seruat. #TRACH# nesciō quis senex,
uicinus Veneris. is dedit operam optumam.
is nunc cum seruīs seruat. ego mandaueram.
#PLES# duc mē ad lenonem recta. ubī illic est homō.
#LABR# saluē. Plēs. salūtem nil moror. opta ocius:
rapī tē obtortō collō mauis an trahī.
utrum uīs opta, dum licet. Labr. Neutrum uolō.
#PLES# abī sānē ad litus curriculō, Trachaliō,
iube illōs in urbem īre obuiam ad portum mihi,
quōs mēcum dūxī, hunc quī ad carnificem traderent.
post hūc reditō atque agitatō hic custodiam.
ego hunc scelestum in iūs rapiam exulem.
age, ambulā in iūs. Labr. quid ego deliquī. Plēs. Rogas,
quīn arrabonem ā mē accepistī ob mulierem
et eam hinc abduxtī. Labr. nōn auexī. Plēs. Cur negās.
#LABR# quia pol prouexi: auehere nōn quiuī miser.
equidem tibi mē dixeram praestō fore
apud Veneris fanum: <num>quid mutō. sumne ibī.
#PLES# in iūre causam dīcitō, hic uerbum sat est:
sequere. Labr. Obsecrō tē, subuenī mī, Charmidēs.
rapior optortō collō. Charmidesquis mē nominat.
#LABR# Viden mē ut rapior. Charm. Videō, atque īnspectō lubēns.
#LABR# nōn subuenire mī audēs. Charm.quis homō tē rapit.
#LABR# adulēscēns Plesidippus. Charm. ut nanctuss, habe.
bonō animō meliust tē in neruom conrepere.
tibi optigit quod plurimī exoptant sibī.
#LABR# quid id est. Charm. ut id quod quaerant inueniant sibī.
#LABR# sequere, obsecrō, mē. Charm. Pariter suadēs qualis es.
tū in neruom rapere, eō mē obsecrās ut tē sequar.
etiam retentās. Labr. Periī. Plēs. uērum sit uelim.
tū, mea Palaestra et Ampelisca, ibidem īlicō
manete, dum ego hūc redeō. Lor. Equidem suadeō,
ut ad nōs abeant potius, dum recipis. Plēs. Placet,
bene facitis. Labr. Furēs mī estis. Lor. quid, furēs. rape.
#LABR# orō obsecrō, Palaestra. Plēs. Sequere, carnufex.
#LABR# hospes Charm. nōn sum hospes, repudiō hospitium tuom.
#LABR# sīcine mē spernis. Charm. sīc agō: semel bibō.
#LABR# dī tē īnfelicent. Charm. Istī capitī dīcitō.
crēdō alium in aliam beluam hominem uortier:
illic in columbum, crēdō, lenō uortitur,
nam in collumbarī collus haud multō post erit.
in neruom ille hodiē nidamenta congeret.
uērum tamen ibō, eī aduocatus ut siem,
sī quī mea opera citius addicī potest.

IV.I

#DAEMONES# bene factum et uolup est, mē hodiē his mulierculis
tetulisse auxilium. iam clientās repperī,
atque ambās fōrma scitula atque aetatula.
sed uxor scelesta mē omnibus seruat modīs,
nē quid significem quippiam mulierculis.
sed Gripus seruōs noster quid rērum gerat
mīror, dē nocte quī abiit piscatum ad mare.
pol magis sapisset, sī dormiuisset domī,
nam nunc et operam lūdōs facit et retia,
ut tempestās est nunc atque ut noctū fuit.
in digitis hodiē percoquam quod ceperit,
ita fluctuare uideō uehementer mare.
sed ad prandium uxor mē uocat. redeō domum.
iam meās opplebit aurēs † sua uaniloquentia.

IV.II

#GRIPUS# neptunō hās agō grātiās meō patronō,
quī salsis locis incolit pisculentis,
quom mē ex suis locis pulcrē ōrnātum expediuit
†templis reducem, plurima praeda onustum,
salute horiae, quae in marī fluctuosō
piscatū nouō mē uberī compotiuit.
miroque modō atque incredibilī hic piscatus mihi lepide euenit,
neque piscium ūllam unciam hodiē pondō cēpī, nisī hoc quod ferō hic in rete.
nam ut dē nocte multa impigreque exurrexī,
lucrum praeposiuī soporī et quieti:
tempestate saeua experīrī expetiuī,
paupertatem erī quī et meam seruitūtem
tolerarem, opera haud fuī parcus mea.
nimis homō nihilist quis piger est nimisque id genus odī ego male.
uigilare decet hominem quī uolt sua temperī cōnficere officia.
nōn enim illum expectare oportet, dum erus sē ad suom suscitet officium.
nam quī dormiunt libenter, sine lucrō et cum malō quiescunt.
nam ego nunc mihi, quī impiger fuī,
repperī ut piger, sī uelim, siem:
hoc ego in marī [quidquid inest] repperī.
quidquid inest, graue quidem inest. aurum hic ego inesse reor.
nec mihi cōnsciust ullus homō.
nunc haec tibi occasiō, Gripe optigit, ut liber s<it
nemo> ex populō praeter tē.
nunc sīc faciam, sīc cōnsilium est: ad erum ueniam docte atque astute.
pauxillatim pollicitabor prō capite argentum, ut sim liber.
iam ubī liber erō, igitur dēmum īnstruam agrum atque aedīs, mancipia,
nauibus magnis mercaturam faciam, apud rēgēs rex perhibebor.
post animī causa mihi nāuem faciam atque imitabor Stratonicum,
oppida circumuectabor.
ubī nobilitās mea erit clara,
oppidum magnum communibō, eī ego urbī Gripō indam nōmen,
monimentum meae famae et factīs, ibī quī rēgnum magnum īnstituam.
magnās rēs hic agitō in mentem īnstruere. nunc hunc uidulum condam.
sed hic rex cum acetō prānsurust et sale, sine bonō pulmentō.



#TRACHALIO# heus, mane. Grip. quid maneam. #TRACH# dum hanc tibi, quam trahis, rudentem complicō.
#GRIP# mitte modō. #TRACH# at pol ego tē adiuuō nam bonīs quod bene fit haud perit.
#GRIP# turbida tempestās herī fuit,
nil habeō, adulēscēns, piscium, nē tū mihi esse postulēs.
nōn uidēs referre mē uuidum rete, sine squamosō pecu.
#TRACH# nōn edepol piscis expetō quam tuī sermonis sum indigēns.
#GRIP# enicās iam mē odiō, quisquis es. #TRACH# nōn sinam ego abīre hinc tē. mane.
Gr. Caue sīs malō. quid tū, malum, nam mē retrahis. Tr. Audī.
G. nōn audiō. T. at pol quī audiēs post. G.quīn loquere quid uīs.
#TR# ehō mane dum, est operae pretium quod tibi ego narrare uolō.
Gr. Eloquere quid id est. Tr. uidē num quispiam cōnsequitur prope nōs.
#GRIP# ecquid est quod mea referat. #TRACH# scilicet.
sed bonī cōnsilī ecquid in tē mihi est.
#GRIP# quid negōtī est, modō dice. #TRACH# dicam, tacē,
sī fidem modō dās mihi tē nōn fore īnfidum.
#GRIP# dō fidem tibi, fidus erō, quisquis es. #TRACH# audī.
furtum ego uīdī quī faciebat.
noram dominum, id cuī fiebat,
post ad furem egomet deueniō
feroque eī condicionem hoc pactō:
 ¤ ego istuc furtum sciō cuī factum est.
nunc mihi sī uīs dare dimidium,
indicium dominō nōn faciam. ¤ 
is mihi nihil etiam respondit.
quid inde aequom est darī mihi. dimidium
uolō ut dicās. Grip. Immō hercle etiam amplius,
nam nisī dat, dominō dicundum
cēnseō. #TRACH# tuō cōnsiliō faciam.
nunc aduorte animum. namque hoc omne
attinet ad tē. Grip. quid factumst.
#TR# Vidulum istum cuiust nouī ego hominem iam prīdem. Gr. quid est.
#TRACH# et quō pactō periit. Grip. at ego quō pactō inuentust sciō
et quī inuenit hominem nouī et dominus quī nunc est sciō.
nihilō pol pluris tua hoc quam quantī illud refert mea:
ego illum nouī cuius nunc est, tū illum cuius antehāc fuit.
hunc homō feret ā mē nemō, nē tū tē sperēs potis.
#TRACH# nōn ferat sī dominus ueniat. Grip. Dominus huic, nē frūstrā sīs,
nisī ego nēmō natust, hunc quī cēpī in uenatū meō.
#TRACH# itane uērō. Grip. Ecquem esse dīcēs in marī piscem meum.
quōs cum capiō, siquidem cēpī, meī sunt. habeō prō meīs,
nec manū adseruntur neque illinc partem quisquam postulat.
in forō palam omnēs uendō prō meīs uenalibus.
mare quidem commune certost omnibus. #TRACH# adsentiō:
quī minus hunc communem quaesō mī esse oportet uidulum.
in marī inuentust communī. Grip. Esne impudenter impudēns.
nam sī istuc iūs sit quod memoras, piscatorēs perierint.
quippe quom extemplō in macellum piscēs prolatī sient,
nēmō emat, suam quisque partem piscium poscant sibī,
dīcant, in marī communī captōs. #TRACH# quid ais, impudēns.
aususs etiam comparare uidulum cum piscibus.
eadem tandem rēs uidētur. Grip. In manū nōn est mea:
ubī demisī rete atque hamum, quidquid haesit extrahō.
meum quod rete atque hamī nanctī sunt, meum potissimumst.
#TR# immō hercle haud est, siquidem quod uās excepistī. Gr. Philosophe.
#TRACH# sed tū ēn umquam piscatorem uīdistī, uenefice,
uidulum piscem cepisse aut protulisse ūllum in forum.
nōn enim tū hic quidem occupabis omnis quaestus quōs uolēs.
et uitorem et piscatorem tē esse, impure, postulās.
uel tē mihi mōnstrare oportet piscis quī sit uidulus,
uel quod in marī nōn natum est neque habet squamās nē ferās.
Gr. quid, tū numquam audistī esse antehāc uidulum piscem. Tr. Scelus,
nūllus est. Grip. Immō est profectō. ego, quī sum piscator, sciō.
uērum rarō capitur, nūllus minus saepe ad terram uenit.
#TRACH# nil agis, dare uerba sperās mihi tē posse, furcifer.
Gr. quō colore est, hoc colore capiuntur pauxillulī.
sunt aliī puniceō coriō, magnī item. atque atrī. #TRACH# sciō.
tū hercle, opinō, in uidulum tē bis conuertēs, nisī cauēs.
fīet tibi puniceum corium, posteā atrum dēnuō.
#GRIP# Quod scelus hodiē hoc inuenī. #TRACH# Verba facimus, it diēs.
uide sīs, cuius arbitratū nōs uīs facere. Grip. Viduli
arbitratū. * ita enim uērō. #TRACH# stultus es. Grip. saluē, Thalēs.
#TRACH# tū istunc hodiē nōn ferēs, nisī dās sequestrum aut arbitrum,
quoius haec rēs arbitratū fīat. Grip. Quaesō, sānus es.
#TRACH# elleborosus sum. Grip. at ego cerritus, hunc nōn amittam tamen.
#TRACH# Verbum etiam adde ūnum, iam in cerebrō colaphōs apstrudam tuō.
iam ego tē hic, itidem quasī peniculus nouōs exurgerī solet,
nī hunc amittis, exurgebō quidquid umoris tibist.
#GRIP# tange: adfligam ad terram tē itidem ut piscem soleō polypum.
uīs pugnare. #TRACH# quid opust. quīn tū potius praedam diuide.
#GRIP# hinc tū nisī malum fruniscī nil potes, nē postulēs.
abeō ego hinc. Tr. at ego hinc offlectam nāuem, nē quō abeās. mane.
#GRIP# sī tū proreta istī nāuī es, ego gubernator erō.
mitte rudentem, sceleste. #TRACH# mittam: omitte uidulum.
#GRIP# numquam hercle hinc hodiē ramenta fiēs fortunatior.
#TRACH# nōn probare pernegandō mihi potes, nisī pars datur
aut ad arbitrum reditur aut sequestrō ponitur.
#GRIP# Quemne ego excepī in mari #TRACH# at ego īnspectauī ē litore.
#GRIP# mea opera, labōre et rete et horia. #TRACH# numquī minus,
sī ueniat nunc dominus cuiust, ego quī īnspectauī procul
tē hunc habēre, fur sum quam tū. Grip. Nihilō. #TRACH# mane, mastigia:
quō argūmentō socius nōn sum, et fur sum. fac dum ex tē sciam.
#GRIP# nesciō, neque ego istās uestrās lēgēs urbanās sciō,
nisī quia hunc meum esse dicō. #TRACH# et ego item esse aiō meum.
#GRIP# mane, iam repperī quō pactō nec fur nec socius siēs.
#TRACH# quō pactō. Grip. Sine mē hinc abīre, tū abī tacitus tuam uiam.
nec tū mē cuiquam indicassis neque ego tibi quicquam dabō.
tū tacetō, ego mussitabō: hoc optimum atque aequissimum est.
#TRACH# ecquid condicionis audēs ferre. Grip. iam dūdum ferō:
ut abeas, rudentem amittas, mihi molestus nē siēs.
#TR# mane, dum referō condicionem. Gr. Te, opsecrō hercle, aufer modō.
#TRACH# ecquem in his locis nōuistī. Grip. Oportet uicinōs meōs.
#TR# ubī tū hic habitās. Gr. Porrō illic longē usque in campis ultimis.
#TRACH# uīn quī in hāc uilla habitat, eius arbitratū fierī.
#GRIP# paulisper remitte restem, dum concedō et cōnsulō.
#TRACH# fīat. Grip. Euge, salua rēs est, praeda haec perpetua est mea.
ad meum erum arbitrum uocat mē hic intrā praesepis meās.
numquam hercle hodiē abiudicabit ab suō triobolum.
nē iste haud scit quam condicionem tetulerit. ibō ad arbitrum.
#TR# quid igitur. Gr. Quamquam istuc esse iūs meum certō sciō,
fīat istuc potius, quam nunc pugnem tēcum. #TRACH# nunc placēs.
#GRIP# Quamquam ad ignotum arbitrum mē appellis, sī adhibebit fidem,
etsist ignotus, notus: sī nōn, notus ignotissimust.


Daemonēs Seriō edepol, quamquam uōbīs <uolō> quae uoltis, mulierēs,
metuō, propter uōs nē uxor mea mēd extrudat aedibus,
quae mē paelicēs adduxe dīcet ante oculōs suōs.
uōs cōnfugite in aram potius quam ego. Puellae Miserae periimus.
#DAEM# ego uōs saluās sistam, nē timete. sed quid uōs foras
prosequiminī. quoniam ego adsum, faciet nēmō iniuriam.
ite, inquam, domum ambō nunciam ex praesidiō praesidēs.
#GRIP# ō ere, saluē. Daem. saluē, Gripe. quid fit. #TRACH# tuosne hic seruōs est.
#GRIP# haud pudet. #TRACH# nil agō tēcum. Grip. Ergō abī hinc sīs. #TRACH# Quaesō respondē, senex:
tuōs hic seruost. Da. Meus est. Tr. Em istuc optime, quandō tuost.
iterum tē salutō. Daem. Et ego tē. tūne es quī haud multō prius
abiistī hinc erum accersitum. Tr. ego is sum. Da. quid nunc uīs tibi.
#TR# nempe hic tuōs est. Da. Meus est. Tr. Istuc optime, quandō tuost.
Da. quid negotist. Tr. uir scelestus illic est. Da. quid fēcit tibi
uir scelestus. #TRACH# hominī ego istī talōs subfringī uolō.
#DAEM# quid est. quā dē rē litigatis nunc inter uōs. #TRACH# ēloquar.
Gr. Immō ego ēloquar. Tr. ego, opinor, rem facessō. Gr. #S# quidem
sīs pudicus, hinc facessās. Daem. Gripe, animum aduorte ac tacē.
Gr. V.In istic prius dicat. Da. Audī. loquere tū. Gr. Alienon prius
quam tuō dabis orationem. #TRACH# ut nequitur comprimī.
ita ut occepī dīcere, illum quem dūdum <ē fanō foras>
lenonem extrusistī, hic eius uidulum eccillum <tenet>.
Gr. nōn habeō. Tr. Negās quod oculīs uideō. Gr. at nē uideās uelim.
habeō, nōn habeō: quid tū mē curās quid rērum geram.
#TRACH# quō modō habeās, id refert, iurene anne iniuria.
#GRIP# nī istum cēpī, nūlla causa est quīn mē condonēs crucī.
sī in marī retī prehendī, quī tuom potiust quam meum.
#TR# Verba dat. hoc modō rēs gesta est ut ego dicō. Gr. quid tū ais.
#TRACH# Quod primarius uir dicat: comprime hunc sīs, sī tuost.
#GRIP# quid. tū idem mihi uīs fierī quod erus cōnsueuit tibi.
sī ille tē comprimere solitust, hic noster nōs nōn solet.
#DAEM# Verbō illō modō ille uīcit. quid nunc tū uīs. dīc mihi.
#TRACH# equidem ego neque partem poscō mī istinc dē istōc uidulō
neque meum esse hodiē umquam dīxī. sed istī inest cistellula
huius mulieris, quam dūdum dīxī fuisse liberam.
#DAEM# nempe tū hanc dīcis quam esse aiebās dūdum popularem meam.
#TRACH# admodum. et ea quae ōlim parua gestauit crepundia
istic in ista cistula īnsunt, quae istī inest in uidulō.
hoc neque istī ūsust, et illī miserae suppetiās feret,
sī id dederit, quī suōs parentis quaerat. Daem. Faciam ut det. tacē.
#GRIP# nil hercle ego sum istī datūrus. #TRACH# nil petō nisī cistulam
et crepundia. Grip. quid sī ea sunt aurea. #TRACH# quid istuc tua.
aurum aurō expendetur, argentum argentō exaequabitur.
#GRIP# fac sīs aurum ut uideam, post ego faciam ut uideās cistulam.
#DAEM# caue malō ac tacē tū. tū perge ut occēpistī dīcere.
#TRACH# Vnum tē obsecrō, ut tēd huius commiserescat mulieris,
sī quidem hic lenonis eiust uidulus, quem suspicor.
hic, nisī dē opinione, certum nil dicō tibi.
#GRIP# Viden. scelestus aucupatur. #TRACH# sine mē ut occepī loquī.
sī scelestī illius est hic, cuius dicō, uidulus,
haec poterunt nōuisse: ostendere his iube. Grip. Ain. ostendere.
#DAEM# haud iniquom dīcit, Gripe, ut ostendatur uidulus.
G. Immō hercle īnsignite inique. D. quīdum. G.quia, sī ostenderō,
continuō hunc nōuisse dicent scilicet. #TRACH# scelerum caput,
ut tūte es, item omnis cēnsēs esse, periurī caput.
#GRIP# omnia istaec ego facile patior, dum hic hinc ā mē sentiat.
#TRACH# at quī nunc abs tē stat, uērum hinc * ibī testimonium.
#DAEM# Gripe, aduorte animum. tū paucīs expedī, quid postulās.
#TRACH# dīxī equidem, sed sī parum intellextī, dicam dēnuō.
hāsce ambas, ut dūdum dīxī, ita esse oportet liberās.
haec atēnīs parua fuit uirgō surpta. Grip. dīc mihi,
quid id ad uidulum [pertinet], seruae sint istae an <fuerint> liberae.
#TRACH# omnia iterum uīs memorarī, scelus, ut defiat diēs.
#DAEM# apstine maledictis et mihi quod rogauī dilue.
#TRACH# cistellam istī inesse oportet caudeam in istō uidulō,
ubī sunt signa quī parentēs noscere haec possit suōs,
quibuscum periit parua atēnīs, sicutī dīxī prius.
#GRIP# iuppiter tē dique perdant. quid ais, uir uenefice.
quid, istae mutae sunt, quae prō sē fabularī nōn queant.
#TRACH# eō tacent, quia tacitast <melior> mulier semper quam loquēns.
#GRIP# tum pol tū prō portione nec uir nec mulier mihi es.
T. quīdum. G.quia enim neque loquēns es neque tacēns umquam bonus.
quaesō, ēn umquam hodiē licebit mihi loquī. Daem. #S# praeterhac
<ūnum> uerbum faxis hodiē, ego tibi comminuam caput.
#TRACH# ut id occepī dīcere, senex, eam tē quaesō cistulam
ut iubeās hunc reddere illis. ob eam sī quid postulat
sibī mercedis, dabitur: aliud quidquid ibī est habeat sibī.
#GRIP# nunc dēmum istuc dīcis, quoniam iūs meum esse intellegis:
dūdum dimidiam petebās partem. #TRACH# immō etiam nunc petō.
#GRIP# Vidī petere miluom, etiam cum nihil auferret tamen.
#DAEM# nōn ego tē comprimere possum sine malō. Grip. #S# istic tacet,
ego tacēbō. sī iste loquitur, sine mē prō parte loquī.
#DAEM# cedo modō mihi uidulum istum, Gripe. Grip. Concedam tibi,
ac, sī istōrum nil sit, ut mihi reddās. Daem. Reddetur. Grip. Tene.
#DAEM# audī nunciam, Palaestra atque Ampelisca, hoc quod loquor.
estne hic uidulus ubī cistellam tuam inesse aiebās. Pal. Is est.
#GRIP# periī hercle ego miser, utī, prius quam plānē aspexit, īlicō
eum esse dīxit. Pal. Faciam ego hanc rem <ex procliua pla>nam tibi.
cistellam istī inesse oportet caudeam in istō uidulō.
ibī ego dicam quidquid inerit nominatim: tū mihi
nūllum ostenderis. sī falsa dicam, frūstrā dixerō,
uōs tamen istaec, quidquid istic inerit, uōbīs habebitis.
sed sī erunt uēra, tum opsecrō tē, ut mea mī reddantur. Daem. Placet.
iūs merum orās meō quidem animō. Grip. at meō hercle <iniuriam>.
quid sī ista aut superstitiosa aut hariolast atque omnia,
quidquid īnsit, uēra dīcet. anne habebit hariola.
#DAEM# nōn feret, nisī uēra dīcet: nēquīquam hariolabitur.
solue uidulum ergō, ut quid sit uērum quam prīmum sciam.
#GRIP# hoc habet, solutust. Daem. Aperī. uideō cistellam. haecinest.
[PALINURUS] istaec est. ō meī parentēs, hic uōs conclusōs gerō,
hūc opesque spesque uestrum cognoscendum condidī.
#GRIP# tum tibi hercle deōs iratōs esse oportet, quisquis es,
quae parentis tam in angustum tuōs locum compegeris.
#DAEM# Gripe, accēde hūc. tua rēs agitur. tū, puella, istinc procul
dīcitō quid īnsit et quā faciē, memoratō omnia.
sī hercle tantillum peccassis, quod posterius postules
tē ad uērum conuortī, nugas {mulier} magnās egeris.
#GRIP# iūs bonum orās. #TRACH# edepol haud tē orat, nam tū iniuriuss.
#DAEM# loquere nunciam, puella. Gripe, animum aduorte ac tacē.
[PALINURUS] sunt crepundia. Daem. Ecca uideō. Grip. Periī in prīmō proeliō.
mane, nē ostenderis. Daem. quā faciē sunt. respondē ex ōrdine.
[PALINURUS] ēnsiculust aureolus prīmum litteratus. Daem. Dice dum,
in eō ēnsiculō litterarum quid est. Pal. Meī nōmen patris.
post altrīnsecust securicula ancipēs, itidem aurea
litterata: ibī matris nōmen in securiculast. Daem. Mane.
dīc, in ēnsiculō quid nōmen est paternum. Pal. Daemonēs.
#DAEM# dī immortalēs, ubī locī sunt spēs meae. Grip. Immō edepol meae.
#TRACH# pergite, opsecrō, continuō. Grip. Placide, aut ī in malam crucem.
#DAEM# loquere matris nōmen hic quid in securicula siet.
[PALINURUS] daedalis. Daem. dī mē seruatum cupiunt. Grip. at mē perditum.
#DAEM# fīliam meam esse hanc oportet, Gripe. Grip. Sit per mē quidem.
quī tē dī omnēs perdant, quī mē hodiē oculīs uīdistī tuīs,
mēque adeō scelestum, quī nōn circumspexī centiēns,
prius mē nē quis īnspectaret quam rete extraxī ex aqua.
[PALINURUS] post sicilicula argenteola et duae conexae maniculae et
sucula. Grip.quīn tū ī dierecta, cum sucula et cum porculis.
[PALINURUS] et būlla aurea est, pater quam dedit mī natalī diē.
#DAEM# ea est profectō. continerī quīn complectar nōn queō.
filia mea, saluē. ego is sum quī tē produxī pater,
ego sum Daemonēs, et māter tua eccam hic intus Daedalis.
[PALINURUS] saluē, mī pater īnsperate. Daem. saluē. ut tē amplector libēns.
#TRACH# Volup est cum istuc ex pietate uestra uōbīs contigit.
#DAEM# cape dum, hunc sī potes fer intrō uidulum, age, Trachaliō.
#TRACH# ecce Gripī scelera. cum istaec rēs male euenit tibi,
Gripe, gratulor. Daem. Age eamus, mea gnāta, ad mātrem tuam,
quae ex tē poterit argumentis hanc rem magis exquirere,
quae tē magis tractauit magisque signa pernouit tua.
#TRACH# eamus intrō omnēs, quandō operam promiscam damus.
P. Sequere mē, Ampelisca. A. Cum tē dī amant, uoluptatī est mihi.
#GRIP# sumne ego scelestus, quī illunc hodiē excepī uidulum.
aut cum excepī, quī nōn alicubī in solō abstrusī locō.
credebam edepol turbulentam praedam euenturam mihi,
quia illa mihi tam turbulenta tempestate euenerat.
crēdō edepol ego illic inesse argentī et aurī largiter.
quid meliust, quam ut hinc intrō abeam et mē suspendam clanculum,
saltem tantisper dum abscedat haec ā mē aegrimonia.

[DAEMONES] prō dī immortalēs, quis mē est fortunatior,
quī ex improuisō fīliam inuenī meam.
satin sī cuī hominī deī esse bene factum uolunt,
aliquō illud pactō optingit optatum piis.
ego hodiē neque spērāuī neque <illud> credidi:
is improuisō fīliam inuenī tamen.
et eam dē genere summō adulescentī dabō
ingenuō, Atheniēnsī et cognatō meō.
ego eum adeō arcessī hūc ad mē quam prīmum uolō,
iussique exire hūc seruom eius, ut ad forum
iret. nondum egressum esse eum, id mīror tamen.
accedam, opinor, ad forēs. quid cōnspicor.
uxor complexa collō retinet fīliam.
nimis paene inepta atque odiosa eius amatiost.

IV.VI

Aliquandō osculandō meliust, uxor, pausam fierī.
atque adorna, ut rem dīuīnam faciam, cum intrō aduenerō,
Laribus familiaribus, cum auxerunt nostram familiam.
sunt domī agnī et porcī sacrēs. sed quid istum remoraminī,
mulierēs, Trachalionem. atque optime eccum exit forās.
Trachaliō V.I ubī erit, iam inuestigabō et mēcum ad tē adducam simul
Plesidippum. Daem. Eloquere ut haec rēs optigit dē filia.
eum rogā, ut relinquat aliās rēs et hūc ueniat. #TRACH# licet.
#DAEM# dīcitō daturum meam illī fīliam uxōrem. #TRACH# licet.
#DAEM# et patrem eius mē nōuisse et mī esse cognātum. #TRACH# licet.
D. Sed propera. T. Licet. D. iam hic fac sit, cena ut curetur. T. Licet.
#DAEM# omnian licet. #TRACH# licet. sed scīn quid est quod tē uolō.
quod promisistī ut memineris, hodiē ut liber sim. Daem. Licet.
#TRACH# fac ut exorēs Plesidippum, ut mē <manū> emittat. Daem. Licet.
#TRACH# et tua filia facitō oret: facile exorabit. Daem. Licet.
#TRACH# atque ut mī Ampelisca nubat, ubī ego sim liber. Daem. Licet.
#TRACH# atque ut grātum mī beneficium factīs experiar. Daem. Licet.
#TRACH# omnian licet. Daem. Licet: tibi rūrsum referō grātiam.
sed propera īre in urbem āctūtum et recipe tē hūc rūrsum. T. Licet.
iam hic erō. tū interibī adorna cēterum quod opust. Daem. Licet.
Herculēs istum īnfelicet cum sua licentia.
ita meās repleuit auris, quidquid memorabam, licet.

IV.VII

Gripus Quam mox licet tē compellare, Daemonēs.
#DAEM# quid est negōtī, Gripe. Grip. De illō uidulō:
sī sapias, sapiās. habeās quod dī dant bonī.
#DAEM# aequom uidētur tibi, ut ego, alienum quod est,
meum esse dicam. Grip. Quodne ego inuenī in marī.
#DAEM# tantō illī melius optigit quī perdidit.
tuom esse nihilō magis oportet uidulum.
#GRIP# istō tū pauper es, quom nimis sancte pius.
#DAEM# ō Gripe, Gripe, in aetāte hominum plurimae
fiunt trasennae, ubī decipiuntur dolis.
atque edepol in eās plerumque esca imponitur:
quam sī quis auidus poscit escam auariter,
decipitur in trasenna auaritia sua.
ille quī cōnsulte, docte atque astute cauet,
diutine utī bene licet partum bene.
mihi istaec uidētur praeda praedatum irier,
ut cum maiore dote abeat quam aduēnerit.
egone ut quod ad mē allatum esse alienum sciam,
celem. minime istuc faciet noster Daemonēs.
semper cauere hoc sapientis aequissimumst,
nē cōnsciī sint ipsī maleficī suis.
ego mihi cum † lusī nil moror ūllum lucrum.
#GRIP# spectauī ego prīdem comicōs ad istunc modum
sapienter dicta dīcere atque eis plaudier,
cum illōs sapientis mōrēs mōnstrabant poplō:
sed cum inde suam quisque ibant diuorsī domum,
nūllus erat illō pactō ut illī iusserant.
#DAEM# abī intrō, nē molestuss, linguae tempera.
ego tibi datūrus nil sum, nē tū frūstrā sīs.
#GRIP# at ego deōs quaesō, ut quidquid in illō uidulost,
sī aurum sī argentum est, omne id ut fīat cinis.
#DAEM# illuc est quod nōs nequam seruīs utimur.
nam illic cum † seruō sī quō congressus foret,
et ipsum sēsē et illum furtī adstringeret.
dum praedam habēre sē cēnseret, interim
praeda ipsus esset, praeda praedam duceret.
nunc hinc intrō ibō et sacrificabō, postibi
iubebō nōbīs cēnam continuō coquī.

IV.VIII

Plesidippus Íterum mihi istaec omnia itera, mī anime, mī Trachaliō,
mī liberte, mī patrone potius, immō mī pater.
repperit patrem Palaestra suom atque mātrem. Trachaliō Repperit.
#PLES# et popularis est. #TRACH# opinō. Plēs. Et mihi nuptura est. #TRACH# suspicor.
#PLES# cēnsen hodiē despondebit eam mihi, quaesō. #TRACH# cēnseō.
#PLES# quid. patrī etiam gratulabor cum illam inuenit. #TRACH# cēnseō.
P. quid matrī eius. T. Cēnseō. P. quid ergō cēnsēs. T. Quod rogas,
cēnseō. Plēs. dīc ergō quantī cēnsēs. #TRACH# egone. cēnseō.
#PLES# adsum equidem, nē cēnsionem semper faciās. #TRACH# cēnseō.
P. quid sī curram. T. Cēnseō. P. An sīc potius placidē. T. Cēnseō.
P. Etiamne eam adueniēns salūtem. T. Cēnseō. P. Etiam patrem.
T. Cēnseō. P. Post eius mātrem. T. Cēnseō. P. quid posteā.
etiamne adueniēns complectar eius patrem. #TRACH# nōn cēnseō.
P. quid mātrem. T. nōn cēnseō. P. quid eampse illam. T. nōn cēnseō.
#PLES# periī, dilectum dimisit. nunc nōn cēnset, cum uolō.
T. Sanus nōn es. sequere. P. Duc mē, mī patrone, quō libet. 

V.I

#LABRAX# quis mē est mortālis miserior quī uiuat alter hodiē,
quem ad recuperatorēs modō damnauit Plesidippus.
abiudicata ā mē modō est Palaestra. perditus sum.
nam lenonēs ex Gaudiō crēdō esse procreatōs,
ita omnēs mortālēs, sī quid est malī lenonī, gaudent.
nunc alteram illam quae mea est uisam hūc in Veneris fanum,
saltem ut eam abducam, dē bonīs quod restat reliquiarum.

V.II

#GRIPUS# numquam edepol hodiē ad uesperum Gripum īnspicietis uiuom,
nisī uidulus mihi redditur. Labr. Periī, cum mentionem
fierī audiō usquam uidulī * * quasī palō pectus tundat.
#GRIP# istic scelestus liber est: ego quī in marī prehendi
retī atque excepī uidulum, eī dare negatis quicquam.
#LABR# prō dī immortalēs, suō mihi hic sermone arrexit aurēs.
#GRIP# cubitum hercle longis litteris signabō iam usquequaque,
sī quis perdiderit uidulum cum aurō atque argentō multō,
ad Gripum ut ueniat. nōn feretis istum, ut postulatis.
#LABR# meum hercle illic homō uidulum scit quī habet, ut ego opinor.
adeundus mihi illic est homō. dī, quaesō, subuenite.
#GRIP# quid mē intrō reuocās. hoc uolō hic ante ōstium extergere.
nam hoc quidem pol ē robigine, nōn est ē ferrō factum,
ita quantō magis extergeō, rutilum atque tenuius fit.
† nam quidem hoc uenenatumst uērum: ita in manibus cōnsenescit.
L. Adulescēns, saluē. G. dī tē ament cum inrasō capite. L. quid fit.
G. uērum extergetur. L. ut ualēs. G. quid tū. num medicus, quaesō, es.
#LABR# immō edepol una littera plūs sum quam medicus. Grip. Tum tū
mendicus es. Labr. Tetigistī acū. Grip. Videtur digna fōrma.
sed quid tibi est. Labr. Hac proxima nocte in marī elauī.
cōnfracta est nāuis, perdidī quidquid erat miser ibī omne.
#GRIP# quid perdidistī. Labr. Vidulum cum aurō atque argentō multō.
#GRIP# ecquid meministī, in uidulō quī periit quid ibī īnfuerit.
#LABR# quid refert, quī periit tamen. sine hoc, aliud fabulemur.
#GRIP# quid sī ego sciam quī inuenerit. uolō ex tē scīre signa.
#LABR# nummī octingentī aureī in marsuppiō īnfuerunt,
praetereā centum minaria Philippa in pasceolō sorsus.
#GRIP# magna hercle praedast, largiter mercedis indipiscar.
dī hominēs respiciunt: bene ego hinc praedatus ibō.
profectō huius est uidulus. perge alia tū expedire.
#LABR# talentum argentī commodum magnum inerat in crumina,
praetereā sinus, cantharus, epichysis, gaulus, cyathus.
#GRIP# papae, diuitiās tū quidem habuistī luculentās.
#LABR# miserum istuc uerbum et pessimum est, habuisse, et nihil habēre.
#GRIP# quid dare uelis, quī istaec tibi inuestiget indicetque.
ēloquere properē celeriter. Labr. Nummōs trecentōs. Grip. Tricās.
L. Quadringentōs. G. Tramās putidās. L.quingentōs. G. Cassam glandem.
#LABR# sescentōs. Grip. Curculiunculōs minutōs fabulare.
#LABR# dabō septingentōs. Grip. Os calet tibi, nunc id frigefactās.
#LABR# mille dabō nummum. Grip. Somniās. Labr. Nihil addō. Grip. Abī igitur. Labr. Audi:
sī hercle abierō hinc, hic nōn erō. uin centum et mille. Grip. Dormis.
#LABR# ēloquere quantum postulēs. Grip. quō nihil inuitus addās.
talentum magnum. nōn potest triobolum hinc abesse.
proin tū uel aiās uel negēs. Labr. quid istic. necessum est, uideō:
dabitur talentum. Grip. Accede dum hūc: Venus haec uolō adroget tē.
#LABR# Quod tibi libet id mī impera. Grip. Tange aram hanc Veneris. Labr. Tangō.
G. Per Venerem hanc iurandum est tibi. L. quid iurem. G. Quod iubebō.
#LABR# praeī uerbīs quiduīs. id quod domī est, numquam ullī supplicabō.
G. Tene aram hanc. L. Teneō. #C# Deiera tē mī argentum daturum
eōdem diē, <tui> uidulī ubī sīs potitus. Labr. Fiat.
#GRIP# Venus Cýrenēnsis, testem tē testor mihi,
sī uidulum illum, quem ego in nāuī perdidī,
cum aurō atque argentō saluom inuestigauerō
isque in potestatem meam peruenerit,
tum ego huic Gripō, inquitō, et mē tangito 
#LABR# tum ego huic Gripō (dicō, Venus, ut tū audias)
talentum argentī magnum continuō dabō.
#GRIP# sī <quid> fraudassis, dīc ut tē in quaestū tuō
Venus eradicet, caput atque aetātem tuam.
tēcum hoc habētō tamen, ubī iuraueris.
#LABR# illaec aduorsum sī quid peccassō, Venus,
ueneror tē ut omnēs miserī lenonēs sient.
#GRIP# tamen fīet, etsī tū fidem seruaueris.
tū hic opperire, iam ego faxō exibit senex.
eum tū continuō uidulum reposcitō.
#LABR# sī maxime mī illum reddiderit uidulum,
nōn ego illī hodiē debeō triobolum.
meus arbitratust, lingua quod iuret mea.
sed conticiscam: eccum exit et dūcit senem.

V.III
Gripus Sequere hāc. Daemonēs V.I istic lenost. Grip. Heus tū. em tibi, hic habet uidulum.
#DAEM# habeō et fateor esse apud mē, et, sī tuōs est, habeās tibi.
omnia, ut quidquid īnfuit, ita salua sistentur tibi.
tene, sī tuost. Labr. O dī immortalēs, meus est. saluē, uidule.
D. Tuosne est. L. Rogitās. sī quidem hercle Iouis fuit, meus est tamen.
#DAEM# omnia īnsunt salua. una istinc cistella excepta est modō
cum crepundiis, quibuscum hodiē fīliam inuenī meam.
#LABR# Quam. Daem. Tua quae fuit Palaestra, ea filia inuentast mea.
#LABR# bene mehercle factum est. cum istaec rēs tibi ex sententia
pulcrē euenit, gaudeō. Daem. Istuc facile nōn crēdō tibi.
#LABR# immō hercle, ut sciās gaudere mē, mihi triobolum
ob eam nē duīs, condōnō tē. Daem. Benigne edepol facis.
L. Immō tū quidem hercle uērō. G. Heus tū, iam habēs uidulum.
L. Habeō. G. Propera. L. quid properabō. G. Reddere argentum mihi.
L. Neque edepol tibi dō, neque quicquam debeō. G. Quae haec factiō est.
nōn debēs. Labr. nōn hercle uērō. Grip. nōn tū iuratus mihi es.
#LABR# iuratus sum, et nunc iurabō, sī quid uoluptatī est mihi:
iūs iurandum reī seruandae, nōn perdendae conditum est.
#GRIP# cedo sīs mihi talentum magnum argentī, periurissime.
#DAEM# Gripe, quod tū istum talentum poscis. Grip. Iuratust mihi
dare. Labr. Libet iurare. tūn meō pontifex peiuriō es.
#DAEM# quā prō rē argentum promisit hic tibi. Grip. #S# uidulum
hunc redegissem in potestatem eius, iuratust dare
mihi talentum magnum argentī. Labr. cedo quīcum habeam iudicem,
nī dolō malō īnstipulatus sīs niue etiamdum <haud> siem
quinque et uīgintī annōs nātus. G. Habe cum hoc. L. Aliost opus.
#DAEM# iam ab istō auferre haud <potis> sim, sī istunc condemnauerō.
promisistin huic argentum. Labr. Fateor. Daem. Quod seruō <meo>
promisistī, meum esse oportet, nē tū, lenō, postules
tē hic fide lenonia uti: nōn potes. Grip. iam tē ratuss
nactum hominem quem defraudarēs. dandum hūc argentum est probum:
id ego continuō huic dabō adeō, mē ut hic emittat manū.
#DAEM# Quandō ergō erga tē benignus <ego> fuī atque opera mea
haec tibi sunt seruata Grip. Immō hercle mea, nē tū dicās tua.
#DAEM# (Sī sapiēs, tacebis) tum tē mihi benigne itidem addecet
bene merentī bene referre grātiam. Labr. Nempe prō meō
iūre orās. Daem. Mirum quīn tuom iūs meō periclō aps tē expetam.
#GRIP# saluōs sum, lenō labascit, lībertās portenditur.
#DAEM# Vidulum istunc ille inuenit, illud mancipium meum est.
ego tibi hunc porrō seruauī cum magna pecunia.
#LABR# Gratiam habeō, et dē talentō nūlla causa est quīn feras,
quod istī sum iuratus. Grip. Heus tū, mihi datō ergō, sī sapis.
#DAEM# tacen an nōn. Grip. Tū meam rem simulās agere, tibi mū * * .
nōn hercle istōc mē interuortēs, sī aliam praedam perdidī.
#DAEM# Vapulabis, uerbum sī addis istuc ūnum. Grip. Vel hercle enica,
nōn tacēbō umquam aliō pactō, nisī talentō comprimor.
#LABR# tibi operam hic quidem dat. tacē. Daem. Concede hoc tū, lenō. Labr. Licet.
#GRIP# palam age, nōlō ego murmurillum neque susurrum fierī.
#DAEM# dīc mihi, quantī illam emistī tuam alteram mulierculam,
Ampeliscam. Labr. Mille nummum denumerauī. Daem. uīn tibi
condicionem luculentam ferre mē. Labr. Sane uolō.
D. Diuiduom talentum faciam. L. Bene facis. D. Prō illa altera,
libera ut sit, dimidium tibi sume, dimidium hūc cedo.
#LABR# maxime. Daem. Prō illō dimidiō ego Gripum emittam manū,
quem propter tū uidulum et ego gnatam inuenī. Labr. Bene facis,
grātiam habeō magnam. Grip. Quam mox mī argentum ergō redditur.
#DAEM# Rēs soluta est, Gripe. ego habeō. Grip. at ego mē hercle mauolō.
#DAEM# nihil hercle hic tibi est, nē tū sperēs. iuris iurandī uolō
grātiam faciās. Grip. Periī hercle. nisī mē suspendō, occidī.
numquam hercle iterum defraudabis mē quidem post hunc diem.
#DAEM# hic hodiē cenatō, lenō. Labr. Fiat, condiciō placet.
#DAEM# sequiminī intrō. spectātōrēs, uōs quoque ad cēnam uocem,
nī datūrus nil sim neque sit quicquam polluctī domī,
niue adeō uocatōs crēdam uōs esse ad cēnam forās.
uērum sī uoletis plausum fābulae huic clarum dare,
comissatum omnēs uenitote ad mē ad annōs sedecim.
uōs hic hodiē cenatote ambō. Labr. Fiat. Daem. Plausum date.

[STICHUS]

Panegyris Credō ego miseram
fuisse Penelopam,
soror, suō ex animō,
quae tam diū uidua
uirō suō caruit.
nam nōs eius animum
dē nostrīs factīs noscimus, quārum uirī hinc apsunt,
quorumque nōs negotiis apsentum, ita ut aequom est,
sollicitae noctēs et diēs, soror, sumus semper.
Soror Nostrum officium
nōs facere aequomst,
neque id magis facimus
quam nōs monet pietās.
sed hic, soror, asside dum: multa uolō tēcum
loquī dē rē uirī. Pan. Saluene, amābō.
#SOR# sperō quidem et uolō. sed hoc, soror, crucior,
patrem tuom meumque adeō, unice quī unus †
ciuibus ex omnibus probus perhibetur,
eum nunc improbī uirī officiō utī,
uiris quī tantās apsentibus nostrīs
facit iniuriās immeritō
nosque ab eis abducere uolt.
haec rēs uītae mē, soror, saturant,
haec mihi diuidiae et seniō sunt.
#PAN# nē lacruma, soror, neū tuō id animō
fac quod tibi tuōs pater facere minatur:
spēs est eum melius facturum.
nouī ego illum: ioculō istaec dīcit,
neque ille sibī mereat Persarum
montis, quī esse aureī perhibentur,
ut istuc faciat quod tū metuis.
tamen sī faciat, minime irasci
decet, neque id immeritō eueniet.
nam uirī nostrī domō ut abierunt,
hic tertius annus. Sor. Ita ut memorās.
#PAN# Quom ipsī intereā uiuant, ualeant,
ubī sint, quid agant, ecquid agant,
neque participant nōs, neque redeunt.
#SOR# an id dolēs, soror, quia illī suom officium
nōn colunt, quom tū tuom facis. Pan. Ita pol.
#SOR# tacē sīs, caue sīs audiam ego istuc
posthāc ex tē. Pan. Nam quid iam.
#SOR# quia pol meō animō omnis sapientis
suom officium aequom est colere et facere.
quam ob rem ego tē hoc, soror, tametsī es maior,
moneō, ut tuom memineris officium:
etsī illī improbī sint atque aliter
nōbīs faciant quam aequomst, tam pol
nē quid magis simus * omnibus obnixe opibus
nostrum officium meminisse decet.
#PAN# placet. taceō. Sor. at memineris facitō.
[Pan. Nolō ego, soror, mē credī esse immemorem uirī,
neque ille eōs honorēs, mihi quōs habuit, perdidit.
nam pol mihi grata acceptaque eiust benignitās.
et mē quidem haec condiciō nunc nōn paenitet,
neque est cur [nōn] studeam hās nuptiās mūtārier.
uērum postrēmō in patris potestate est situm:
faciendum id nōbīs quod parentēs imperant.
#SOR# sciō, atque in cogitandō maerore augeor,
nam propemodum iam ostendit suam sententiam.
#PAN# igitur quaeramus, nōbīs quid factō usus sit.]

[Antipho] quī manet ut moneatur semper seruōs homō officium suom
nec uoluntate id facere meminit, seruōs is habitū hau probust.
uōs meministis quot kalendis petere dēmēnsum cibum:
quī minus meministis quod opus sit factō facere in aedibus.
iam quidem in suō quicque locō nisī erit mihi situm supellectilis,
quom ego reuortar, uōs monimentis commonefaciam bubulis.
nōn hominēs habitare mēcum mī hic uidentur, sed suēs.
facite sultis, nitidae ut aedēs meae sint, quom redeam domum.
iam ego domī aderō: ad meam maiōrem fīliam inuisō modō.
sī quis mē quaeret, inde uocatote aliquī. aut iam egomet hic erō.
#SOR# quid agimus, soror, sī offirmabit pater aduersum nōs. Pan. Pati
nōs oportet quod ille faciat, cuius potestās plūs potest.
exorandō, haud aduersandō sumendam operam cēnseō:
grātiam per sī petimus, sperō ab eō impetrassere.
aduersarī sine dedecore et scelere summō haud possumus,
neque equidem id factura neque tū ut faciās cōnsilium dabō,
uērum ut exoremus. nouī ego nostrōs. exorabilest.
#ANT# principium ego quō pactō cum illis occipiam, id ratiocinor:
utrum ego perplexim lacessam oratione ad hunc modum,
quasī numquam quicquam in eās simulem, quasī nil indaudiuerim
eās in sē meruisse culpam, an potius temptem saeuiter,
[an minaciter. sciō litis fore, ego meās nouī optumē.]
sī manere hic sēsē malint potius quam aliō nubere.
nōn faciam. quid mī opust decursō aetātis spatiō cum meīs
gerere bellum, quom nil, quam ob rem id faciam, meruisse arbitror.
minime, nōlō turbas, sed hoc mihi optumum factū arbitror:
[sīc faciam: adsimulabō quasī quam culpam in sēsē admiserint.]
perplexabiliter earum hodiē perpauefaciam pectora.
post id [agam] igitur deinde, ut animus meus erit, faciam palam.
multa sciō faciunda uerba. ibō intrō. sed apertast foris.
#SOR# certō enim mihi paternae uocis sonitus auris accidit.
#PAN# is est ecastor. ferre aduorsum hominī occupemus ōsculum.
#SOR# saluē, mī pater. Ant. Et uōs ambae. īlicō agite assidite.
#SOR# ōsculum Ant. Sat est osculī mihi uostrī. Pan.quī, amābō, pater.
#ANT# quia ita meae animae salsura euenit. Sor. Asside hic, pater.
#ANT# nōn sedeō istic, uōs sedete. ego sederō in subselliō.
#PAN# mane puluinum. Ant. Bene procurās. mihi satis sīc fultumst. sede.
#SOR# sine, pater. Ant. quid opust. Pan. Opust. Ant. Morem tibi geram. atque hoc est satis.
#SOR# numquam enim nimis curare possunt suom parentem filiae.
quem aequiust nōs potiorem habēre quam tē. postidea {pater}
uirōs nostrōs, quibus tū uoluistī esse nōs matrēs familiās.
#ANT# bonās ut aequomst facere facitis, quom tamen apsentis uiros
proinde habetis quasī praesentēs sint. Sor. Pudicitiast {pater}
eōs nōs magnificare, quī nōs sociās sumpserunt sibī.
#ANT# num quis hic est alienus nostrīs dictīs auceps auribus.
#PAN# nūllus praeter nosque tēque. Ant. Vostrum animum adhiberī uolō.
nam ego ad uōs nunc imperitus rērum et morum mulierum,
discipulus ueniō ad magistrās. quibus matronās mōribus,
quae optumae sunt, esse oportet. sed utraque ut dicat mihi.
#SOR# quid istuc est quod hūc exquaesitum mulierum mōrēs uenīs.
#ANT# pol ego uxōrem quaerō, postquam uostra māter mortuāst.
#SOR# facile inueniēs et peiorem et peius moratam {pater}
quam illa fuit: meliorem neque tū reperiēs neque sol uidet.
#ANT# at ego ex tē exquaerō atque ex istāc tua sorore. Sor. Edepol pater,
sciō ut oportet esse: sī sint ita ut ego aequom cēnseō.
A. Volō scīre ergō, ut aequom cēnsēs. #S# ut, per urbem quom ambulent,
omnibus ōs opturent, nē quis meritō male dicat sibī.
#ANT# dīc uicissim nunciam tū. Pan. quid uīs tibi dicam, pater.
#ANT# ubī facillime spectatur mulier, quae ingeniō est bonō.
#PAN# Quoī male faciundī est potestas, quae nē id faciat temperat.
[Ant. Haū male istuc. age tū altera, utra sit condiciō pēnsior,
uirginemne an uiduam habēre. Sor. Quanta mea sapientiast,
ex malis multīs malum quod minimumst, id minimest malum.]
#ANT# quī potest mulier uitare uitiis. Sor. ut cottidie
pridie caueat nē faciat quod pigeat postrīdiē.
#ANT# Quae tibi mulier uidētur multō sapientissuma.
#PAN# Quae tamen, cum rēs secundae sunt, sē poterit noscere,
et illa quae aequō animō patietur sibī esse peius quam fuit.
#ANT# edepol uōs lepide temptauī uostrumque ingenium ingenī.
sed hoc est quod ad uōs ueniō quodque esse ambās conuentās uolō:
mī auctorēs ita sunt amīcī, ut uōs hinc abducam domum.
#SOR# at enim nōs, quārum rēs agitur, aliter auctorēs sumus.
nam aut ōlim, nisī tibi placebant, nōn datās oportuit,
aut nunc nōn aequomst abducī {pater} illīsce apsentibus.
#ANT# Vosne ego patiar cum mendicis nuptās mē uīuō uiris.
#SOR# placet ille meus mihi mendicus: suōs rex reginae placet.
idem animust in paupertate quī ōlim in diuitiis fuit:
[Ant. Vosne latronēs et mendicōs hominēs magnī penditis.
Sor.] nōn tū mē argentō dedistī, opinor, nuptum, sed uirō.
#ANT# quid illōs exspectatis, quī abhinc iam abierunt triennium.
quīn uōs capitis condicionem ex pessuma primariam.
#PAN# stultitiast {pater} uenatum dūcere inuitās canēs.
hostis est uxor, inuita quae uirō nuptum datur.
#ANT# certumne est neutram uostrarum persequī imperium patris.
#PAN# persequimur, nam quō dedistī nuptum, abīre nolumus.
#ANT# bene ualete. ibō atque amicis uostra cōnsilia ēloquar.
#PAN# probiorēs crēdō arbitrabunt, sī probis narraueris.
#ANT# curate igitur familiarem rem ut potestis. Pan. Optume,
nunc placēs, quom rēctē mōnstrās. nunc tibi auscultabimus.
nunc, soror, abeamus intrō. Sor. Ímmō interuisam domum.
sī ā uirō tibi forte ueniet nuntius, facitō ut sciam.
#PAN# neque ego tē celabō, neque tū mē celassis quod sciās.
ehō, Crocotium, ī, parasītum Gelasimum hūc arcessitō,
tēcum adduce. nam illum ecastor mittere ad portum uolō,
sī quae forte ex Asia nāuis herī aut hodiē uenerit.
nam diēs totōs apud portum seruōs unus assidet.
sed tamen uolō interuisī. propera atque āctūtum redī.

[Gelasimus] Famem ego fuisse suspicor mātrem mihi,
nam postquam nātus sum, satur numquam fuī.
neque quisquam melius referet matrī grātiam
[quam ego meae matrī referō inuitissimus.]
neque rettulit, quam ego referō meae matrī Famī.
nam illa mē in aluō mēnsēs gestauit decem,
at ego illam in aluō gestō plūs annōs decem.
atque illa puerum mē gestauit paruolum,
quō minus laboris cepisse illam existumō:
ego nōn pauxillulam in uterō gestō famem,
uērum hercle multō maximam et grauissimam.
uterī dolorēs mihi oboriuntur cotidie, †
sed mātrem parere nequeō, nec quid agam sciō.
<atque> auditauī saepe hoc uolgō dicier,
solēre elephantum grauidam perpetuōs decem
esse annōs. eius ex semine haec certost famēs,
nam iam complurēs annōs uterō haeret meō.
nunc sī ridiculum hominem quaerat quispiam,
uenalis ego sum cum ornamentis omnibus.
inanimentis explementum quaeritō.
Gelasimō nōmen mī indidit paruō pater,
quia inde iam ā pausillō puerō ridiculus fuī. †
propter pauperiem hoc adeō nōmen repperī,
eō quia paupertās fēcit ridiculus forem.
nam illa artis omnis perdocet, ubī quem attigit.
per annonam caram dīxit mē natum pater:
proptereā, crēdō, nunc essuriō acrius.
sed generī nostrō haec redditast benignitās.
nullī negare soleō, sī quis mē essum uocat.
oratiō una interiit hominum pessume,
atque optuma hercle meō animō et scitissuma,
quā ante utebantur: ¤ uenī illō ad cēnam, sīc face,
promitte uērō, nē grauare. est commodum.
uolō inquam fierī, nōn amittam quīn eās. ¤ 
nunc reppererunt iam eī uerbō uicarium
(nihilī quidem hercle uerbumst ac uilissimum):
 ¤ uocem tē ad cēnam, nisī egomet cenem foris. ¤ 
eī hercle ego uerbō lumbōs diffractōs uelim,
nī uērē perierit, sī cenassit domī.
haec uerba subigunt mē utī mōrēs barbaros
discam atque ut faciam praeconis compendium
itaque auctionem praedicem, ipse ut uenditem.
Crocotium Hic illest parasitus, quem arcessitum missa sum.
quae loquitur auscultabō prius quam conloquar.
#GEL# sed curiosī sunt hic complurēs malī,
alienās rēs quī curant studiō maximō,
quibus ipsis nūllast rēs, quam procurent, sua:
eī quandō quem auctionem facturum sciunt,
adeunt, perquirunt quid sit causae īlicō:
alienum aēs cogat an pararit praedium,
uxorin sit reddenda dōs diuortiō.
eōs omnis tametsī hercle haud indignōs iudicō
quī multum miserī sint, laborent, nil moror:
dicam auctionis causam, ut damnō gaudeant.
nam curiosus nēmō est quīn sit maleuolus.
[ipse egomet quam ob rem auctionem praedicem]
damna euenerunt maxuma miserō mihi,
ita mē mancupia miserum adfecerunt male,
potationēs plurumae demortuae,
quot adeō cenae, quās defleuī, mortuae,
quot potionēs mulsī, quae autem prandia,
quae inter continuom perdidī triennium.
prae maerore adeō miser atque aegritudine
cōnsenuī. paene sum fame emortuōs.
Croc. Ridiculus aequē nūllus est quandō esurit.
#GEL# nunc auctionem facere dēcrētumst mihi:
forās necessumst quidquid habeō uendere.
adeste sultis, praeda erit praesentium.
logōs ridiculōs uendō. age liceminī.
quī cena poscit. ecquī poscit prandiō.
hercle aestumauī prandiō, cena tibi.
ehem, adnuistin. nēmō meliorēs dabit.
[nullī meliorēs esse parasitō sinam.]
uel unctionēs Graecās sudatorias
uendō uel aliās malacas, crapulariās.
cauillationēs, adsentatiunculas
ac perieratiunculās parasiticās.
robiginosam strigilem, ampūllam rubidam,
parasītum inanem quō recondās reliquiās.
haec ueniisse iam opus est quantum potest,
ut decumam partem Herculī polluceam.
Croc. Ecastor auctionem haud magnī pretī.
adhaesit hominī ad īnfimum uentrem famēs.
adibō ad hominem. Gel.quis haec est quae aduorsum it mihi.
Epignomī ancilla haec quidem est Crocotium.
Croc. Gelasime, saluē. Gel. nōn id est nōmen mihi.
Croc. Certō mecastor id fuit nōmen tibi.
#GEL# fuit disertim, uērum id usū perdidi:
nunc Miccotrogus nōmine ē uērō uocor.
#C# † eu ecastor, risī tē hodiē multum. G. Quandō aut quō in locō.
Croc. Hic quom auctionem praedicabas, Gel. Pessuma,
ehō an audiuistī. Croc. Te quidem dignissumam.
G. quō nunc is. #C# Ad tē. G. quid uenīs. #C# Panegyris
rogāre iussit tēd ut opere maximō,
mēcum simītū ut irēs ad sēsē domum.
#GEL# ego illō mehercle uērō eō quantum potest.
iamne exta cocta sunt. quot agnis fecerat.
Croc. Illa quidem nūllum sacrificauit. Gel. quō modō.
quid igitur mē uolt. Croc. Triticī modīōs decem
rogāre, opinor [tē uolt]. Gel. Mene, ut ab sēsē petam.
Croc. Immō ut ā uōbīs mutuom nōbīs darēs.
#GEL# nega esse quod dem nec mihi nec mutuom,
neque aliud quicquam nisī hoc quod habeō pallium.
linguam quoque etiam uēndidī datariam. Croc. Au,
nūllan tibi lingua est. Gel. Quae quidem dicat ¤ dabō ¤ .
uentrī relīquī eccam aliam quae dicat ¤ cedo ¤ .
Croc. Malum quidem sī uis Gel. haec eadem dīcit tibi.
Croc. quid nunc. ituruss an nōn. Gel. Abī sānē domum,
iam illō uentūrum dīcitō. propera atque abī.
demiror quid illaec mē ad sē arcessī iusserit,
quae numquam iussit mē ad sē arcessī ante hunc diem,
postquam uir abiit eius. mīror quid siet,
nisī ut perīclum fīat: uisam quid uelit.
sed eccum Pinacium eius puerum. hoc uide,
satin ut facete, <aequē> atque ex pictura, astitit.
nē iste edepol uinum poculō pauxillulō
saepe exanclauit submerum scitissume.

[Pinacium] Mercurius, Iouis quī nuntius perhibetur, numquam aequē patrī
suō nuntium lepidum attulit quam ego nunc meae erae nuntiabō:
itaque onustum pectus portō laetitia lubentiaque
neque lubet nisī gloriose quicquam proloquī profectō.
amoenitatēs omnium uenerum et uenustatum adferō
ripisque superat mī atque abundat pectus laetitia meum.
propera, Pinacium, pedēs hortare, honesta dicta factīs
(nunc tibi potestās adipiscendist gloriam laudem decus)
eraeque egentī subuenī, [benefacta maiorum tuom]
quae misera in exspectatione est Epignomī aduentum uirī.
proinde ut decet, amat uirum suom, cupide expetit. nunc, Pinacium,
age ut placet, curre ut lubet, caue quemquam floccī feceris,
cubitis depulsa dē uia, tranquillam concinna uiam.
sī rex obstabit obuiam, rēgem ipsum prius peruortitō.
#GEL# quidnam dicam Pinacium
lasciuibundum tam lubentem currere.
harundinem fert sportulamque et hamulum piscarium.
#PIN# sed tandem, opinor, aequiust eram mihi esse supplicem
atque oratorēs mittere ad mē donaque ex aurō et quadrigas,
quī uehar, nam pedibus īre nōn queō. ergō iam reuortar.
ad mē adirī et supplicarī egomet mī aequom cēnseō.
an uērō nūgās cēnseas, nihil esse quod ego nunc sciō.
tantum ā portū adportō bonum, tam gaudium grande adferō,
uix ipsa domina hoc, nisī sciat, exoptare ab deis audeat.
nunc ultrō id deportem. hau placet, neque id uirī officium arbitror.
sīc hoc uidētur mihi magis meō conuenīre huic nūntiō:
aduersum ueniat, opsecret, sē ut nūntiō hoc impertiam.
secundās fortunās decent superbiae.
sed tandem cum recogitō, quī potuit scīre haec scīre mē.
nōn enim possum quīn reuortar, quīn loquar, quīn edissertem
eramque ex maerore eximam, bene facta maiorum meum
exaugeam atque illam augeam īnsperatō opportunō bonō:
contundam facta Talthubī contemnamque omnis nūntiōs.
simulque [ad] cursuram meditabor [mē] ad lūdōs Olympiōs.
sed spatium hoc occidit: breuest curriculō. quam mē paenitet.
quid hoc. occlusam ianuam uideō. ibō et pultabō forēs.
aperite atque adproperate, forēs facite ut pateant, remouete moram.
nimis haec rēs sine cūrā geritur. uide quam dūdum hic astō et pultō.
somnone operam datis. experiar, forēs an cubitī ac pedēs plūs ualeant.
nimis uellem hae forēs erum fugissent, ea causa ut haberent ma<lum mag>num.
defessus sum pultandō.
hoc postremumst. uae uōbīs.
#GEL# ibō atque hunc compellabō.
saluōs sīs. Pin. Et tū saluē.
#GEL# iam tū piscator factuss.
#PIN# Quam prīdem nōn edistī.
G. unde is. quid fers. quid festinās. P. Tua quod nil refert, nē curēs.
G. quid istic inest. P. Quās tū edēs colubrās. G. quid tam iracunduss. Pin. #S# in tē
pudor adsit, nōn mē appellēs.
#GEL# possum scīre ex tē uērum.
#PIN# potes. hodiē nōn cenabis.

II.II
Panegyrisquisnam, opsecrō, hās frangit forēs. ubī est.
tūn haec facis. tūn mihi hūc hostis uenīs.
#GEL# saluē, tuō arcessitū ueniō hūc. Pan. Ean grātia forēs effringis.
#GEL# tuōs inclama, tuī delinquont: ego quid mē uellēs uisebam.
nam mē quidem hārum miserebat. Pin. Ergō auxilium properē latumst.
Pa.quisnam hic loquitur tam prope nōs. Pī. Pinacium. Pa. Úbī is est.
#PIN# Respice ad mē et relinque egentem parasītum, Panegyris.
#PAN# pinacium. Pin. Istuc indiderunt nōmen maiorēs mihi.
#PAN# quid agis. Pin. quid agam rogitās. Pan. quidnī rogitem. Pin. quid mēcum est tibi.
#PAN# mein fastidis, propudiose. ēloquere properē, Pinacium.
Pī. Iube mē omittere igitur hōs, quī retinent. Pa.quī retinent. PI. Rogās.
omnia membra lassitudō mihi tenet. Pan. Linguam quidem
sat sciō tibi nōn tenere. Pin. Ita celerī curriculō fui
properē ā portu, tuī honōris causa. Pan. ecquid adportās bonī.
#PIN# nimiō † inpartī multō tantō plūs quam sperās. Pan. Salua sum.
#PIN# at ego periī, quoi medūllam lassitudō perbibit.
#GEL# quid ego, quoi miserō medūllam uentris percepit famēs.
#PAN# ecquem conuenistī. Pin. Multōs. Pan. at uirum. Pin. Equidem plurimōs.
uērum ex multīs nequiorem nūllum quam hic est. Gel. quō modō.
iam dūdum ego istum patior dīcere iniuste mihi.
praeterhac sī mē inritassis Pin. Edepol essuriēs male.
#GEL# animum inducam, ut istuc uērum tē elocutum esse arbitrer.
#PIN# munditiās uolō fierī. ecferte hūc scopās simulque harundinem,
ut operam omnem araneorum perdam et texturam improbem
deiciamque eōrum omnis telās. Gel. Miserī algebunt posteā.
#PIN# quid. illōs itidemne esse cēnsēs quasī tē, cum ueste unica.
cape illās scopās. Gel. Capiam. Pin. Hoc egomet, tū hoc conuerre. Gel. ego fēcerō.
#PIN# ecquis hūc effert nassiternam cum aqua. Gel. Sine suffragiō
populī tamen aedilitatem hic quidem gerit. Pin. Age tū ocius
† pinge, humum cōnsperge ante aedīs. G. Faciam. P. Factum oportuit.
ego hinc araneās dē foribus deiciam et dē pariete.
#GEL# edepol rem negotiosam. Pan. quid sit, nil etiam sciō,
nisī forte hospitēs uenturī sunt. Pin. <Vos> lectōs sternite.
#GEL# principium placet dē lectis. Pin. Aliī ligna caedite,
aliī piscis depurgate, quōs piscatū rettulī,
pernam et glandium deicite. Gel. Hic hercle homō nimium sapit.
#PAN# nōn ecastor, ut ego opinor, satis erae mōrem geris.
#PIN# immō rēs omnis relictās habeō prae quod tū uelis.
#PAN# tum tū igitur, quā causa missus es ad portum, id expedī.
#PIN# dicam. postquam mē misistī ad portum, cum lucī simul,
commodum radiosus sēsē sol superabat ex marī.
dum percontor portitorēs, ecquae nāuis uenerit
ex Asia, negant uenisse, cōnspicatus sum interim
cercurum, quō ego mē maiōrem nōn uīdisse cēnseō.
in portum uentō secundō, uelō passō peruenit.
alius alium percontamur: quoiast nāuis. quid uehit.
interibī Epignomum cōnspiciō tuom uirum et seruom Stichum.
#PAN# hem quid. Epignomum elocutuss. Pin. Tuom uirum. Gel. Et uītam meam.
#PIN# Venit inquam. Pan. Tutin ipsus ipsum uīdistī. Pin. Lubēns.
argentī aurique aduēxit nimium. Gel. Nimis factum bene.
hercle uērō capiam scopās atque hoc conuorram lubēns.
#PIN# lānam purpuramque multam. Gel. Em quī uentrem uestiam.
#PIN# lectōs eburatōs, auratōs. Gel. Accubabō regie.
#PIN# tum Babylonica et peristroma tōnsilia et tappetia
aduēxit, nimium bonae reī. Gel. Hercle rem gestam bene.
#PIN# poste, ut occepī narrare, fidicinas, tibicinas,
sambucās aduēxit sēcum fōrma eximia. Gel. Eugepae,
quandō adbiberō, adludiabō: tum sum ridiculissumus.
#PIN# poste unguenta multigenerum multa. Gel. nōn uendō logōs.
iam nōn faciō auctionem, mī optigit hereditās.
maliuolī, perquisitorēs auctionum, perierint.
Herculēs, decumam esse adauctam tibi quam uouī gratulor.
[spēs est, tandem aliquandō inportunam exigere ex uterō famem.]
#PIN# poste autem aduēxit parasitōs sēcum. Gel. Eī, periī miser.
#PIN# Ridiculissumōs. Gel. Reuorram hercle hoc quod conuerrī modō.
#PAN# Vidistin uirum sororis Pamphilum. Pin. nōn. Pan. nōn adest.
#PIN# immō uenisse eum simītū aiebat ille: ego hūc citus
praecucurrī, ut nuntiarem nuntium exoptabilem.
#GEL# Venalēs logī sunt illī, quōs negabam uendere.
ilicet, iam meō malost quod maleuolentēs gaudeant.
Herculēs, quī deus sīs, sānē discessistī nōn bene.
#PAN# ī intrō, Pinacium, iube famulōs rem dīuīnam mī apparent.
bene ualē. Gel. uīn administrem. Pan. Sat seruorum habeō domī.
#GEL# enim uērō, Gelasime, opinor prouenistī futtile,
sī neque ille adest neque hic, quī uenit, quicquam subuenit.
ibō intrō ad librōs et discam dē dictīs melioribus.
nam nī illōs hominēs expellō, ego occidī planissume.

III.I
Epignomus Quom bene rē gesta saluōs conuortor domum,
Neptunō gratēs habeō et Tempestatibus.
simul Mercuriō, quī mē in mercimoniis
iuuit lucrisque quadruplicauit rem meam.
ōlim quōs abiēns adfecī aegrimonia,
eōs nunc laetantis faciam aduentū meō.
nam iam Antiphonem conuenī adfinem meum
cumque eō reuenī ex inimicitia in grātiam.
uidete, quaesō, quid potest pecunia:
quoniam bene gesta rē rediisse mē uidet
magnasque adportauisse diuitiās domum,
sine aduocatis ibidem in cercurō in stega
in amicitiam atque in grātiam conuortimus.
et is hodiē apud mē cēnat et frater meus.
nam herī ambō in unō portū fuimus, sed mea
hodiē solutast nāuis aliquantō prius.
age abduce hāsce intrō, quās mēcum adduxī, Stiche.
Stichus Ere, sī ego taceam seū loquar, sciō scīre tē
quam multās tēcum miseriās mulcauerim.
nunc hunc diem ūnum ex illis multīs miseriis
uolō mē eleutheria capere aduenientem domum.
#EPIG# et iūs et aequom postulās. sumas, Stiche.
in hunc diem tē nil moror. abī quō lubet.
cadum tibi ueteris uīnī propinō. St. Papae,
dūcam hodiē amīcam. Epig. Vel decem, dum dē tuō.
#S# quid. hoc etiam ūnum. E. quid id autem ūnumst. expedī.
Stich. Ad cēnam ibone. Epig. #S# uocatuss, cēnseō.
Stich. sīc hoc placet. rogatū necne, nil moror.
#EPIG# ubī cēnās hodiē. Stich. sīc hanc ratiōnem īnstiti:
amīcam ego habeō Stephanium hinc ex proxumō,
tuī fratris ancillam: eō condixī in symbolam
ad cēnam, ad eius cōnseruom Sangarinum Syrum.
eademst amica ambobus, riualēs sumus.
#EPIG# age abduce hāsce intrō. hunc tibi dedō diem.
Stich. Meam culpam habētō, nisī probe excruciauerō.
iam hercle ego per hortum ad amīcam trānsibō meam
mī hanc occupatum noctem. eadem symbolam
dabō et iubebō ad Sangarinum cēnam coquī.
aut egomet ibō atque opsonabō opsonium.
Sangarinus sciō iam hic aderit cum dominō suō,
seruōs homō, quī nisī temperī ad cēnam meat,
aduorsitorēs pol cum uerberibus decet
darī, utī eum uerberabundī adducant domum.
parata rēs faciam ut sit. egomet mē moror.
atque id nē uōs mireminī, hominis seruolos
potare, amāre atque ad cēnam condicere:
licet haec atēnīs nōbīs. sed quom cogitō,
potius quam inuidiam inueniam, est etiam hic ōstium
aliud posticum nostrarum harunc aedium:
[posticam partem magis utuntur aedium]
ea ibō opsonatum, eadem referam opsonium:
per hortum utroque commeatus continet.
ite hāc secundum uōs mē. ego hunc lacerō diem.

III.II
Gelasimus Librōs īnspexī. tam cōnfidō quam potis,
mē meum optenturum rēgem ridiculis meīs.
nunc interuisō, iamne ā portū aduēnerit,
ut eum aduenientem meīs dictīs deleniam.
#EPIG# hic quidem Gelasimus est parasitus, quī uenit.
#GEL# auspiciō hodiē optumō exiuī forās.
mustela murem abstulit praeter pedēs.
cum strena obscaeuauit. spectatum hoc mihist.
nam ut illa uītam repperit hodiē sibī,
item mē sperō facturum: augurium hāc facit.
Epignomus hic quidemst quī astat. ibō atque adloquar.
<o> epignome, ut ego nunc tē cōnspiciō libēns,
ut prae laetitia lacrimae prosiliunt mihi.
ualuistīn usque. Epig. Sustentatumst sedulō.
#GEL# propinō tibi salūtem plenis faucibus.
#EPIG# bene atque amice dīcis. dī dent quae uelis.
#GEL# cenem illī apud tē, quoniam saluōs aduenis.
#EPIG# locatast opera nunc quidem. tam gratiast.
G. Promitte. E. Certumst. G. sīc face inquam. E. Certa rēs.
G. Lubente mē hercle faciēs. E. Idem ego istuc sciō.
quandō usus ueniet, fīet. Gel. Nunc ergō usus est.
#EPIG# nōn edepol possum. Gel. quid grauare. cēnseās.
nesciō quid uērō habeō in mundō. Epig. I modō,
alium conuiuam quaeritō tibi in hunc diem.
#GEL# quīn tū promittis. Epig. nōn grauer, sī possiem.
#GEL# Vnum quidem hercle certō promittō tibi:
libēns accipiam certō, sī promiseris.
Ep. Valeās. Gel. Certumnest. Ep. Certum. cenabō domī.
#GEL# [Quandō quidem tū ad mē nōn uīs promittere]
sed quoniam nil processit hāc, ego iuerō
apertiore magis uia. ita plānē loquar:
uin ad tē ad cēnam ueniam. Epig. #S# possim, uelim.
uērum hic apud mē cenant alienī nouem.
#GEL# hau postulō equidem mēd in lectō accumbere:
scīs tū mē esse unisubsellī uirum.
#EPIG# at eī oratorēs sunt poplī, summī uirī.
Ambracia ueniunt hūc legatī publice.
#GEL# ergō oratorēs populī, summatēs uirī,
summī accubent, ego īnfimatis īnfimus.
#EPIG# haud aequomst tē inter oratorēs accipī.
#GEL# equidem hercle orator sum, sed procedit parum.
#EPIG# crās dē reliquiis nōs uolō. multum ualē.
#GEL# periī hercle uērō plānē, nihil obnoxie.
unō Gelasimō minus est quam dūdum fuit.
certumst mustelae posthāc numquam crēdere,
nam incertiorem nūllam nouī bestiam.
quaen eapse deciēns in diē mūtat locum,
ea ego auspicauī in rē capitalī mea.
certumst amicōs conuocare, ut cōnsulam
quā lege nunc mēd essurire oporteat.

IV.I
Antiphō Íta mē dī bene ament measque mihi [bene] seruassint filias,
ut mihi uolup est, Pamphilippe, quia uōs in patriam domum
rediisse uideō bene gesta rē ambōs, tē et fratrem tuom.
Pamphilippus Satis abs tē accipiam, nisī uideam mihi tē amīcum esse, Antiphō.
nunc quia tē amīcum mihi experior esse, credetur tibi.
#ANT# Vocem ego tē ad mē ad cēnam, frater tuōs nī dixisset mihi,
tē apud sē cenaturum esse hodiē, quom mē ad sē ad cēnam uocat.
et magis par fuerat mē uōbīs dare cēnam aduenientibus,
quam mē ad illum promittere, nisī nollem eī aduorsarier.
nunc mē grātiam abs tē inire uerbīs nil desiderō:
crās apud mē eritis et tū et ille cum uostrīs uxoribus.
Pamph. at apud mē perendie. nam ille herī mē iam uocauerat
in hunc diem. sed satin ego tēcum pacificatus sum, Antiphō.
#ANT# Quandō ita rem gessistis ut uōs uelle amicosque addecet,
pax commersque est uōbīs mēcum. nam hoc tū facitō ut cogitēs.
ut cuique hominī rēs paratast, perinde amicis utitur:
sī rēs firma, <item> firmī amīcī sunt. sin rēs laxe labat,
itidem amīcī conlabascunt: rēs amicōs inuenit.
Epignomus iam redeō. nimiast uoluptās, ubī diū afueris domō,
domum ubī redieris, sī tibi nūllast aegritudō animō obuiam.
nam ita mē absente familiarem rem uxor curauit meam,
omnium mē exilem atque inanem fēcit aegritudinum.
sed eccum fratrem Pamphilippum, incēdit cum socerō suō.
P. quid agitur, Epignome. E. quid tū. quam dūdum in portum uenīs.
Pamph. Haū longissume. Epig. Postilla iam iste est tranquillus tibi.
A. Magis quam mare quō ambō estis uectī. E. Facis ut aliās rēs solēs.
hodiene exoneramus nāuem, frater. Pamph. Clementer uolō.
nōs potius oneremus nosmet uicissatim uoluptatibus.
quam mox coctast cena. inprānsus ego sum. E. Abī intrō ad mē et laua.
Pamph. Deōs salutatum atque uxōrem modō intrō deuortor domum.
haec sī ita ut uolō cōnficiō, continuō ad tē trānseō.
#EPIG# apud nōs eccillam festinat cum sorore uxor tua.
Pamph. Optumest, iam istōc moraī minus erit. iam ego apud tē erō.
#ANT# prius quam abīs, praesente tēd huic apologum agere ūnum uolō.
Pamph. Maxume. Ant. Fuit ōlim, quasī ego sum, senex. eī filiae
duae erant, quasī nunc meae sunt. eae erant duōbus nuptae fratribus,
quasī nunc meae sunt uōbīs. Epig. Miror quō euasurust apologus.
#ANT# erant minorī illī adulescentī fidicina et tibicina,
peregre aduexerat, quasī nunc tū. sed ille erat caeleps senex,
quasī ego nunc sum. E. perge porrō. praesēns hic quidem est apologus.
#ANT# deinde senex ille illī dīxit, cuius erat tibicina,
quasī ego nunc tibi dicō: Epig. Auscultō atque animum aduortō sedulō.
#ANT# ¤ ego tibi meam fīliam, bene quīcum cubitarēs, dedi:
nunc mihi reddī ego aequom esse abs tē quīcum cubitem cēnseō. ¤ 
#EPIG# quis istuc dīcit. an ille quasī tū. Ant. Quasī ego nunc dicō tibi.
 ¤ Immō duās dabō, ¤ inquit ille adulēscēns ¤ una sī parumst.
et sī duarum paenitebit, ¤ inquit ¤ addentur duae. ¤ 
E.quis istuc quaesō. an ille quasī ego. A. Is ipse quasī tū. <tum> senex
ille quasī ego: ¤ sī uīs, ¤ inquit ¤ quattuor sānē datō,
dum equidem hercle quod edint addas, meum nē contruncent cibum. ¤ 
#EPIG# Videlicet parcum illum fuisse senem, quī <illī istaec> dixerit,
quom ille, illī quī pollicetur, eum cibum poposcerit.
#ANT# Videlicet nōn fuisse illum aequom adulescentem, quī īlicō
ubī ille poscit denegauit dare sē granum triticī.
hercle quī aequom postulabat ille senex, quandō quidem
filiae illae dederat dōtem, accipere prō tibicina.
#EPIG# hercle ille quidem certō adulēscēns docte uorsutus fuit,
quī senī illī concubinam dare dotatam noluit.
#ANT# senex quidem uoluit, sī posset, indipiscī dē cibō.
quia nequit, quā lege licuit uelle dīxit fierī.
 ¤ fīat ¤ ille inquit adulēscēns. ¤ facis benigne ¤ inquit senex.
 ¤ habeon rem pactam. ¤ inquit. ¤ faciam ita ¤ inquit ¤ ut fierī uolēs. ¤ 
sed ego ibō intrō et gratulabor uostrum aduentum filiis.
poste ibō lautum in pyelum, ibī fouebō senectutem meam.
post ubī lauerō, otiosus uōs opperiar accubāns.
Pamph. Graphicum mortalem Antiphonem, ut apologum fēcit quam fabrē.
#EPIG# etiam nunc scelestus <sē> esse dūcit prō adulescentulō.
dabitur hominī amica, noctū quae in lectō occentet senem.
namque edepol aliud quidem illī quid amica opus sit nesciō.
Pamph. Sed quid agit parasitus noster Gelasimus. etiam ualet.
E. Vidī edepol hominem haud perdudum. P. quid agit. E. Quod famelicus.
P.quīn uocauistī hominem ad cēnam. E. nē quid adueniēns perderem.
atque eccum tibi lupum in sermone: praesēns esuriēns adest.
Pamph. Ludificemur hominem. Epig. Captī cōnsilī memorem monēs.

IV.II
Gelasimus Sed ita ut occepī narrare uōbīs: quom hic nōn adfuī,
cum amicis deliberauī iam et cum cognatis meīs.
ita mī auctorēs fuere, ut egomet mē hodiē iugularem fame.
sed uideone ego Pamphilippum cum fratre Epignomō. atque is est.
adgrediar hominem. <o> sperate Pamphilippe, ō spēs mea,
ō mea uita, ō mea uoluptās, saluē. saluom gaudeō
peregre tē in patriam rediisse. Pamph. Saluō saluē, Gelasime.
G. Valuistin bene. P. Sustentatumst sedulō. G. Edepol gaudeō.
edepol nē ego nunc mihi medimnum mille esse argentī uelim.
#EPIG# quid eō tibi opust. Gel. Hunc hercle ad cēnam ut uocem, tē nōn uocem.
#EPIG# aduorsum tē fabulare. Gel. Illud quidem, ambōs ut uocem.
et equidem simītū hau maligne uōs inuitassem domum
ad mē, sed mihi ipsī domī meae nihil est. atque hoc scitis uōs.
#EPIG# edepol tē uocem lubenter, sī superfiat locus.
G.quīn tum stāns obstruserō aliquid strenue. E. Immō ūnum hoc potest.
G. quid. E. V.I conuiuae abierint, tum ueniās. G. uae aetatī tuae.
#EPIG# Vasa lautum, nōn ad cēnam dicō. Gel. dī tē perduint.
quid ais, Pamphilippe. Pamph. Ad cēnam hercle aliō promisī forās.
G. quid, forās. P. Forās hercle uērō. G.quī malum tibi lassō libet
foris cenare. Pamph. Vtrum tū cēnsēs. Gel. Iuben domī cēnam coqui
atque ad illum renuntiarī. Pamph. Solus cenabō domī.
#GEL# nōn enim sōlus: mē uocatō. Pamph. at ille nē suscēnseat,
mea quī causa sumptum fēcit. Gel. Facile excusarī potest.
mihi modō auscultā, iube cēnam domī coquī. Epig. nōn mē quidem
faciet auctore, hodiē ut illum decipiat. Gel. nōn tū hinc abīs.
nisī mē nōn perspicere cēnsēs quid agās. caue sīs tū tibi,
nam illic homō tuam hereditatem inhiat, quasī esuriēns lupus.
nōn tū scīs, quam efflictentur hominēs noctū hic in uia.
Pamph. Tantō pluris quī defendant īre aduorsum iusserō.
#EPIG# nōn it, nōn it, quia tantō opere suadēs nē ebitat. Gel. Iube
domī mī tibique tuaeque uxōrī celeriter cēnam coquī.
sī hercle faxis, nōn opinor dīcēs deceptum fore.
Pamph. Per hanc tibi cēnam incenatō, Gelasime, esse hodiē licet.
#GEL# ibisne ad cēnam forās. Pamph. Apud fratrem cenō in proxumō.
G. Certumnest. P. Certum. G. Edepol tē hodiē lapide percussum uelim.
Pamph. nōn metuō: per hortum trānsibō, nōn prodibō in pūblicum.
#EPIG# quid ais, Gelasime. Gel. Oratorēs tū accipis, habeās tibi.
#EPIG# tua pol refert. Gel. Enim, sī quidem mea refert, opera utere.
#EPIG# posse edepol tibi opinor etiam unī locum condī *
ubī accubēs. Pamph. Sane faciundum cēnseō. Gel. O lux oppidī.
#EPIG# sī arte poteris accubare. Gel. Vel inter cuneōs ferreōs.
tantillum loculī, ubī catellus cubet, id mī satis est locī.
E. Exorabō aliquō modō. uenī. G. Hucine. E. Immō in carcerem.
nam hic quidem genium meliorem tuom nōn faciēs. eamus, tū.
Pamph. Deōs salutabō modō, poste ad tē continuō trānseō.
G. quid igitur. E. Dixī equidem, in carcerem irēs. G.quīn sī iusseris,
eō quoque ibō. E. dī immortalēs, hic quidem pol summam in crucem
cena aut prandiō perducī potest. Gel. Ita ingenium meumst:
quicumuis depugnō multō facilius quam cum fame.
#EPIG# dum parasitus mī atque fratrī fuistī, rem cōnfregimus.
#GEL# nōn negō ista apud tē. Epig. Satis spectatast mihi iam tua felicitās.
nunc ego nōlō ex Gelasimō mihi fierī tē Catagelasimum.
#GEL# iamne abiistī. Gelasime, uide quid es capturus cōnsilī.
egone. tūne. mihine. tibine. uiden ut annonast grauis.
uiden, benignitatēs hominum ut periere et prothymiae.
uiden ridiculōs nihilī fierī, atque ipsōs parasitarier.
numquam edepol mē uiuom quisquam in crastinum īnspiciet diem.
nam mihi iam intus potione iuncea onerabō gulam,
neque ego hoc committam, ut mē esse hominēs mortuom dīcant fame.

V.I

Stichus More hoc fit, atque stulte mea sententia:
sī quem hominem exspectant, eum solent prouisere.
quī hercle illa causa ocius nihilō uenit.
idem ego nunc faciō, quī prouisō Sagarinum,
quī nihilō citius ueniet tamen hāc grātia.
iam hercle ego decumbam sōlus, sī ille hūc nōn uenit.
cadum modō hinc ā mē hūc cum uīnō trānsferam,
postidea accumbam. quasī nix tabescit diēs.

V.II

Sangarinus Saluete, Athenae, quae nutricēs Graeciae,
sperata erilis patria, tē uideō libēns.
sed amica mea et cōnserua quid agat Stephanium
curaest, ut ualeat. nam Stichō mandaueram,
salūtem ut nuntiaret atque eī ut diceret
mē hodiē uentūrum, ut cēnam coqueret temperī.
sed Stichus est hic quidem. Stichus Fecistī, ere, facetias,
quom hoc donauistī dōnō tuom seruom Stichum.
prō dī immortalēs, quot ego uoluptātēs ferō,
quot risionēs, quot iocōs, quot sauia,
saltationēs, blanditias, prothymiās.
Sang. Stiche. Stich. Hem. Sang. quid fit. Stich. Euge, Sangarine lepidissume.
ferō conuiuam Dionysum mihique et tibi.
namque edepol cena cocta est, locus liber datust
mihi et tibi apud uōs (nam apud nōs est conuiuium,
ibī uoster cēnat cum uxōre adeō et Antiphō,
ibidem erus est noster), hoc mihi dōnō datumst.
Sang.quis somniauit aurum. Stich. quid id ad tē attinet.
proin tū lauare propera. Sang. Lautus sum. Stich. Optime,
[sequere ergō hāc mē intrō. Sang. ego uērō sequor.
Stich.] uolō eluamus hodiē, peregrina omnia
relinque, Athenās nunc colamus. sequere mē.
Sang. Sequor, et domum redeuntī principium placet.
bona scaeua strenaque obuiam occessit mihi.

[Stephanium] Mirum uiderī neminī uestrum uolō, spectātōrēs,
quid ego hinc, quae illic habitō, exeam: faciam uōs certiorēs.
domō dūdum hūc arcessita sum, <nam> quoniam nuntiatum est
istārum uenturōs uirōs, ibī festinamus omnēs.
lectis sternendis studuimus munditiisque apparandis.
inter illud tamen negotium meīs curauī amicis,
Stichō et cōnseruō Sagarinō meō, cena cocta ut esset.
Stichus obsonatust, cēterum ego operam dō: is adlegauit.
nunc ibō hinc et amicōs meōs cūrābō hic aduenientēs.

[Sangarinus] agite ite forās. ferte pompam. cadō tē praeficiō, Stiche.
omnibus modīs temptare certumst nostrum hodiē conuiuium.
ita mē dī ament, lepide accipimur quom hoc recipimur in locō.
quisquis praetereat, comissatum uolō uocarī. Stichus Conuenit,
dum quidem hercle quisque ueniat, <ueniat> cum uīnō suō.
nam hinc quidem hodiē polluctura praeter nōs dabitur neminī. †
nosmet inter nōs ministremus monotropī. Sang. Hoc conuiuiumst
prō opibus nostrīs satis commodule nucibus, fabulis, ficulis,
oleae † interipliō, lupillō, comminutō crustulō.
Stich. Sat est: seruō hominī modeste melius facere sumptum quam ampliter.
suom quemque decet: quibus dīuitiae domī sunt, scaphiis cantharis
batiocis bibunt, at nōs nostrō Samiolō poteriō:
tamen bibimus nōs, tamen efficimus prō opibus nostra moenia.
Sang. Age dice uter utrubī accumbamus. Stich. Abī tū sānē superior.
atque adeō, ut tū scīre possīs, pactō ego hoc tēcum diuidō:
uide, utram tibi libet etiam nunc capere, cape prouinciam.
Sang. quid istuc est prouinciaī. Stich. Vtrum Fontine an Liberō
imperium tē inhibere mauis. Sang. Nimiō liquidō Liberō.
sed amica mea et tua dum cēnat dumque sē exornat, nōs uolō
tamen ludere inter nōs. strategum tē faciō huic conuiuiō.
Stich. Nimium lepide in mentem uenit: potius quam in subselliō
cynice hic accipimur quam in lectis. Sang. Immō enim nimiō hic dulcius.
sed interim, stratege noster, cur hic cessat cantharus.
uide, quot cyathōs bibimus. Stich. Tot quot digitī tibi sunt in manū.
cantiō Graecast: ἢ πέντ’ ἢ τρία πῖν’ ἢ μὴ τέτταρα.
Sang. Tibī propinō. decumam ā fonte tibi tūte inde, sī sapis.
bene uōs, bene nōs, bene tē, bene mē, bene nostram etiam Stephanium.
[Stich. Bibe sī bibis. Sang. nōn mora erit apud mē. Stich. Edepol conuiuī sat est,
modō nostra hūc amica accēdat: id abest, aliud nil abest.]
Stich. Lepide hoc āctum est. tibi propinō cantharum. uinum tū habēs.
Sa. Nimis uellem aliquid pulpamentī. St. #S# hōrum, quae adsunt, paenitet,
nihil est. tene aquam. Sang. Melius dīcis. nil moror cuppedia.
bibe, tibicen. age sī quid agis, bibendum hercle hoc est, nē nega.
quid hic fastidis quod faciundum uidēs esse tibi. quīn bibis.
[age sī quid agis] accipe inquam. nōn hoc <tuō fit sumptu>: inpendet pūblicum.
haud tuom istuc est tē uererī. eripe ex ore tibiās.
Stich. V.I illic biberit, uel seruatō meum modum uel tū dabō. †
nōlō ego nōs † prosumō bibere. nullī reī erimus posteā.
namque edepol quam uīs desubitō uel cadus uertī potest.
Sang. quid igitur. quamquam grauatus fuistī, nōn nocuit tamen.
age, tibicen, quandō bibistī, refer ad labeās tibias,
suffla celeriter tibi buccās quasī proserpēns bestia,
agedum. Stiche, uter demutassit, poculō multabitur.
Stich. Bonum iūs dīcis. impetrare oportet quī aequom postulat.
Sang. Age ergō obserua. sī pecassis, multam hic retinebō īlicō.
St. Optimum atque aequissimum orās. em tibi hoc prīmum omnium:
haec facetiast, amāre inter sē riualis duōs,
unō cantharō potare, ūnum scortum dūcere.
hoc memorabilest: ego tū sum, tū es ego, unianimī sumus,
ūnam amīcam amamus ambō, mēcum ubī est, tēcum est tamen.
tēcum ubī autem est, mēcum ibī autemst: neuter neutrī inuidet.
Sang. Ohe, iam satis, nōlō obtaedescat. alium ludum nunc uolō.
Stich. uīn amīcam hūc euocemus. ea saltabit. Sang. Cēnseō.
Stich. Mea suauis, amabilis, amoena Stephanium, ad amorēs tuos
forās egredere, satis mihi pulchra es. Sang. at enim pulcherrima.
Stich. Fac nōs hilarōs hilariorēs opera atque aduentū tuō.
Sang. Peregre aduenientēs tē expetimus, Stephaniscidium, mel meum,
sī amabilitās tibi nostra placet, sī tibi ambō acceptī sumus.

[Stephanium] Morem uōbīs geram, meae deliciae. nam ita mē Venus amoena amet,
ut ego hūc iam dūdum simītū exissem uōbīscum foras,
nisī mē uōbīs exornarem. nam ita est ingenium muliebre:
bene cum lauta est, tersa ornata ficta est, īnfecta est tamen.
nimioque sibī mulier meretrīx repperit odium ocius
sua inmunditia, quam in perpetuom ut placeat munditia sua.
Stich. Nimium lepide fabulata est. Sang. Veneris mera est oratiō,
St. Sangarine. Sa. quid est. St. Totus doleō. Sa. Totus. tantō miserior.
Steph. Vtrubī accumbō. Sang. Vtrubī tū uīs. Steph. Cum ambobus uolō, nam ambōs amō.
Stich. Vapulat peculium, āctum est. Sang. Fugit hoc lībertās caput.
Steph. Date mihi locum, ubī accumbam, amābō, siquidem placeō. Stich. tūn mihi.
Steph. Cupiō cum utroque. Stich. Eī mihi, bene <ego> dispereō. quid ais. Sang. quid est.
Stich. Ita mē dī ament, numquam enim fīet hodiē, haec quīn saltet tamen.
age, mulsa mea suauitudō, salta: saltabō ego simul.
Sang. numquam edepol mēd istōc uincēs, quīn ego ibidem pruriam.
Steph. Siquidem mihi saltandum est, tum uōs date bibat tibicinī.
Stich. Et quidem nōbīs. Sang. Tene, tibicen, prīmum. postidea loci
sī hoc eduxeris, proinde ut cōnsuetuss antehāc, celeriter
lepidam et suauem cantionem aliquam occupitō cinaedicam,
ubī perpruriscamus usque ex unguiculis. inde hūc aquam.

V.VI

tene tū hoc, educe. dūdum placuit potiō:
nunc minus grauate iam accipit. tene tū. interim,
meus oculus, da mihi sauium, dum illic bibit.
Stich. Prostibilest tandem. stantem stantī sauium
dare amīcum amīcae. euge euge, sīc furī datur.
Sang. Age, iam īnfla buccas, nunciam aliquid suauiter.
redde cantionem ueterī prō uīnō nouam.

V.VI

quī Ionicus aut cinaedicust, quī hoc tāle facere possiet.
Stich. #S# istōc mē uorsū uiceris, aliō mē prouocatō:
Sa. Fac tū hoc modō. St. at tū hoc modō. Sa. Babae. St. Tatae. Sang. Papae. Stich. Pax.
Sang. Nunc pariter ambō. omnis uocō cinaedōs contrā.
satis esse nōbīs nōn magis potis quam fungō imber.
Stich. Intrō hinc abeamus nunciam: saltatum satis prō uinost.
uōs, spectātōrēs, plaudite atque ite ad uōs comissatum.

[TRINUMMUS]

[PROLOGUS]

[Luxuria] Sequere hāc mē, gnāta, ut mūnus fungaris tuom.
[Inopia] Sequor, sed finem fore quem dicam nesciō.
Lux. Adest. em illae sunt aedēs, ī intrō nunciam.
nunc, nē quis erret uostrum, paucīs in uiam
deducam, sī quidem operam dare promittitis.
nunc igitur prīmum quae ego sim et quae illaec siet,
hūc quae abiit intrō, dicam, sī animum aduortitis.
prīmum mihi Plautus nōmen Luxuriae indidit.
tum hanc mihi gnatam esse uoluit Inopiam.
sed ea hūc quid introierit impulsū meō
accipite et date uociuās aurēs dum eloquor.
adulēscēns quīdam est, quī in hīsce habitat aedibus.
is rem paternam mē adiutrice perdidit.
quoniam eī, quī mē aleret, nil uideō esse relicuī,
dedī eī meam gnatam, quīcum aetātem exigat.
sed dē argūmentō nē exspectetis fābulae:
senēs quī hūc uenient, eī rem uōbīs aperient.
huic Graece nōmen est Thēnsaurō fābulae:
Philemō scripsit, Plautus uertit barbare,
nōmen Trinummō fēcit, nunc hoc uōs rogat
ut liceat possidere hanc nōmen fabulam.
tantum est. ualete, adeste cum silentiō.

[Megaronidēs] Amicum castigare ob meritam noxiam
immoene est facinus, uērum in aetāte utile
et conducibile. nam ego amīcum hodiē meum
concastigabō prō commerita noxia,
inuitus, nī id mē inuitet ut faciam fidēs.
nam hic nimium morbus mōrēs inuasit bonōs.
ita plerique omnēs iam sunt intermortuī.
sed dum illī aegrotant, interim mōrēs mali
quasī herba inrigua succreuere uberrime:
eōrum licet iam metere messem maxumam,
neque quicquam hic nunc est uile nisī mōrēs malī.
nimioque hic pluris pauciorum grātiam
faciunt pars hominum quam id quod prosint pluribus.
ita uincunt illud conducibile gratiae,
quae in rēbus multīs opstant odiosaeque sunt
remoramque faciunt reī priuatae et publicae.

[Calliclēs] Larem corona nostrum decorarī uolō.
uxor, uenerare ut nōbīs haec habitatiō
bona fausta felix fortunataque euenat 
tēque ut quam prīmum possim uideam emortuam.
#MEG# hic ille est, senecta aetāte quī factust puer,
quī admisit in sē culpam castigabilem.
adgrediar hominem. Cal. Quoia hic uox prope mē sonat.
#MEG# Tuī beneuolentis, sī ita es ut ego tē uolō,
sin aliter es, inimicī atque iratī tibi.
#CAL# ō amice, saluē, atque aequalis. ut ualēs,
Megaronidēs. Meg. Et tū edepol saluē, Calliclēs.
#CAL# Valen. ualuistīn. Meg. Valeō, et ualuī rēctius.
#CAL# quid tua agit uxor. ut ualet. Meg. plūs quam ego uolō.
#CAL# bene hercle est illam tibi ualere et uiuere.
#MEG# Credō hercle tē gaudere, sī quid mihi malī est.
#CAL# omnibus amicis quod mihi est cupiō esse idem.
#MEG# Ehō tū, tua uxor quid agit. Cal. Immortalis est,
uiuit uicturaque est. Meg. Bene hercle nuntias,
deosque orō ut uītae tuae superstēs suppetat.
#CAL# dum quidem hercle tēcum nūpta sit, sānē uelim.
#MEG# uīn commutemus, tuam ego dūcam et tū meam.
faxō haud tantillum dederis uerbōrum mihi.
#CAL# namque enim tū, crēdō, mē imprudentem obrepseris.
#MEG# nē tū hercle faxō haud nesciās quam rem egeris.
#CAL# habeās ut nanctuss: nota mala rēs optumast.
nam ego nunc sī ignotam capiam, quid agam nesciam.
#MEG# Edepol proinde ut diū uiuitur, bene uiuitur.
sed hoc animum aduorte atque aufer ridicularia.
nam ego dedita opera hūc ad tē adueniō. Cal. quid uenīs.
#MEG# Malis tē ut uerbīs multīs multum obiurigem.
#CAL# mēn. Meg. Numquis est hic alius praeter mē atque tē.
#CAL# nemost. Meg. quid tū igitur rogitas, tene obiurigem.
nisī tū mē mihimet cēnsēs dicturum male.
nam sī in tē aegrotant artēs antiquae tuae,
[sin immutare uīs ingenium mōribus]
[aut sī demutant mōrēs ingenium tuom
neque eōs antiquōs seruas, ast captās nouos]
omnibus amicis morbum tū incutiēs grauem,
ut tē uidere audireque aegrotī sient.
#CAL# quī in mentem uenit tibi istaec dicta dīcere.
Meg.quia omnis bonōs bonasque adcurare addecet,
suspicionem et culpam ut ab sē segregent.
#CAL# nōn potest utrumque fierī. Meg. Quapropter. Cal. Rogās.
nē admittam culpam, ego meō sum promus pectori:
suspiciō est in pectore alienō sita.
nam nunc ego sī tē surrupuisse suspicer
Iouī coronam dē capite ex Capitoliō,
quī in columine astat summō: sī id nōn feceris
atque id tamen mihi lubeat suspicarier,
quī tū id prohibere mē potes nē suspicer.
sed istuc negōtī cupiō scīre quid siet.
#MEG# haben tū amīcum aut familiarem quempiam,
quoi pectus sapiat. Cal. Edepol haud dicam dolō:
sunt quōs sciō esse amicōs, sunt quōs suspicor,
sunt quōrum ingenia atque animōs nequeō noscere,
ad amīcī partem an ad inimicī peruenant.
sed tū ex amicis mī es certis certissimus.
sī quid scīs mē fēcisse īnscite aut improbe,
†sī id mē nōn accusas, tūte ipse obiurgandus es. Meg. Sciō.
et, sī alia hūc causa ad tē aduenī, aequom postulās.
#CAL# expectō sī quid dicās. Meg. Primumdum omnium,
male dictitatur tibi uolgō in sermonibus:
turpilucricupidum tē uocant cīuēs tuī.
tum autem sunt aliī, quī tē uolturium uocant:
hostisne an ciuis comedis, paruī pendere.
haec cum audiō in tē dīcī, discrucior miser.
#CAL# est atque nōn est mī in manū, Megaronidēs.
quīn dīcant, nōn est. meritō ut nē dīcant, id est.
#MEG# Fuitne hic tibi amīcus Charmidēs. Cal. Est et fuit.
id ita esse ut credas, rem tibi auctorem dabō.
nam postquam hic eius rem cōnfregit fīlius
uidetque ipse ad paupertatem protractum esse sē
suamque fīliam esse adultam uirginem,
simul eius mātrem suamque uxōrem mortuam,
quoniam hinc iturust ipsus in Seleuciam,
mihi conmendauit uirginem gnatam suam
et rem suam omnem et illum corruptum fīlium.
haec, sī mihi inimicus esset, crēdō haud crederet.
#MEG# quid tū, adulescentem, quem esse corruptum uidēs,
quī tuae mandatus est fide et fiduciae,
quīn eum restituis, quīn ad frugem conrigis.
eī reī operam dare tē fuerat aliquantō aequius,
sī quī probiorem facere possēs, nōn uti
in eandem tūte accederēs īnfamiam
malumque ut eius cum tuō miscerēs malō.
#C# quid fēcī. #M# Quod homō nequam. #C# nōn istuc meumst.
#MEG# Emistin dē adulescente hās aedēs (quid tacēs.)
ubī nunc tūte habitās. Cal. Emī atque argentum dedī,
minās quadraginta, adulescentī ipsī in manum.
#MEG# dedistin argentum. Cal. Factum, neque factī piget.
#MEG# Edepol fide adulescentem mandatum malae.
dedistine hoc factō eī gladium, quī sē occideret.
quid secus est aut quid interest dare tē in manus
argentum amantī hominī adulescentī, animī impotī,
quī exaedificaret suam incohatam ignauiam.
#CAL# nōn ego illī argentum redderem. Meg. nōn redderēs,
neque dē illō quicquam neque emerēs neque uenderēs,
nec quī deterior esset facerēs cōpiam.
inconciliastin eum quī mandatust tibi,
ille quī mandauit, eum exturbastī ex aedibus.
edepol mandatum pulcrē et curatum probe.
crede huic tutelam: suam melius rem gesserit.
#CAL# subigis maledictis mē tuīs, Megaronidēs,
nouō modō adeō, ut quod meae concreditumst
taciturnitatī clam, fide et fiduciae,
nē enuntiarem quoiquam neū facerem palam,
ut mihi necesse sit iam id tibi concredere.
#MEG# Mihī quod credideris sumēs ubī posiueris.
#CAL# circumspicedum tē, nē quis adsit arbiter
nōbīs, et quaesō identidem circumspice.
#MEG# Auscultō sī quid dicās. Cal. #S# taceas, loquar.
quoniam hinc est profecturus peregre Charmidēs,
thēnsaurum demōnstrauit mihi in hīsce aedibus,
hic in conclauī quodam sed circumspice.
#MEG# nemost. Cal. Nummorum Philippeum ad tria milia.
id sōlus solum per amicitiam et per fidem
flēns mē obsecrauit suō nē gnatō crederem
neū quoiquam unde ad eum id posset permanascere.
nunc sī ille hūc saluōs reuenit, reddam suom sibī.
sī quid eō fuerit, certē illius filiae,
quae mihi mandatast, habeō dōtem unde dem,
ut eam in sē dignam condicionem conlocem.
#MEG# Prō dī immortalēs, uerbīs paucīs quam citō
alium fēcistī mē, alius ad tē ueneram.
sed ut occēpistī, perge porrō proloquī.
#CAL# quid tibi ego dicam, quī illius sapientiam
et meam fidelitatem et celata omnia
paene ille ignauōs funditus pessum dedit.
#MEG# quīdum. Cal.quia, rurī dum sum ego unōs sex diēs,
mē apsente atque īnsciente, incōnsultū meō,
aedīs uenalis hāsce īnscripsit litteris.
#MEG# Adesuriuit magis et inhiauit acrius
lupus, obseruauit dum dormitarent canēs.
gregem uniuersum uoluit totum auortere.
#CAL# fecisset edepol, nī haec praesēnsisset canēs.
sed nunc rogāre ego uicissim tē uolō:
quid fuit officium meum mē facere. face sciam.
utrum indicare mē eī thēnsaurum aequom fuit,
aduersum quam eius mē opsecrauisset pater,
an ego alium dominum paterer fierī hīsce aedibus.
quī emisset, eius essetne ea pecunia.
emī egomet potius aedīs, argentum dedi
thēnsaurī causa, ut saluom amīcō traderem.
neque adeō hāsce emī mihi nec usurae meae:
illī redemī rusum, ā mē argentum dedī.
haec sunt: sī rēctē seū peruorse facta sunt,
ego mē fēcisse cōnfiteor, Megaronidēs.
em mea malefacta, em meam auaritiam tibi.
hascine propter rēs maledicās famās ferunt.
#MEG# Παῦσαι, uicistī castigatorem tuom:
occlustī linguam, nihil est quod respondēam.
#CAL# nunc ego tē quaesō ut mē opera et cōnsiliō iuues
communicesque hanc mēcum meam prouinciam.
#MEG# Polliceor operam. Cal. Ergō ubī eris paulō post. Meg. Domī.
#CAL# numquid uīs. Meg. Curēs tuam fidem. Cal. Fiet sedulō.
Me. Sed quid ais. Ca. quid uīs. Me. V.I nunc adulēscēns habet.
#CAL# posticulum hoc recepit, quom aedīs uendidit.
#MEG# Istuc uolebam scīre. ī sānē nunciam.
sed quid ais. quid nunc uirgō. nempe apud tē est. Cal. Itast,
iuxtaque eam curō cum mea. Meg. rēctē facis.
#CAL# numquid, prius quam abeō, mē rogaturuss. Meg. Vale.
nihil est profectō stultius neque stolidius
neque mendaciloquius neque argutum magis,
neque cōnfidentiloquius neque peiurius,
quam urbanī assiduī cīuēs, quōs scurrās uocant.
atque egomet mē adeō cum illis una ibidem trahō,
quī illōrum uerbīs falsis acceptor fuī,
quī omnia sē simulant scīre neque quicquam sciunt.
quod quisque in animō habet aut habiturust sciunt,
sciunt id quod in aurem rex reginae dixerit,
sciunt quod Iunō fabulatast cum Ioue.
quae neque futura neque sunt, tamen illī sciunt.
falson an uērō laudent, culpent quem uelint,
nōn floccī faciunt, dum illud quod lubeat sciant.
omnēs mortālēs hunc aiebant Calliclem
indignum ciuitate hāc esse et uiuere,
bonīs quī hunc adulescentem euortisset suis.
ego dē eōrum uerbīs famigeratorum īnsciēns
prosiluī amīcum castigatum innoxium.
quod sī exquiratur usque ab stirpe auctoritas,
unde quidquid auditum dīcant, nisī id appareat,
famigeratorī rēs sit cum damnō et malō,
hoc ita sī fīat, publicō fīat bonō,
paucī sint faxim quī sciant quod nesciunt,
occlusioremque habeant stultiloquentiam.

[Lysitelēs] Multās rēs simītū in meō corde uorsō,
multum in cogitandō dolorem indipiscor:
egomet mē coquō et macerō et defetigō,
magister mihi exercitor animus nunc est.
sed hoc nōn liquet neque satis cogitatumst,
utram potius hārum mihi artem expetessam,
utram aetatī agundae arbitrer firmiorem:
amorin mēd an reī opsequī potius par sit,
utra in parte plūs sit uoluptatis uītae
ad aetātem agundam.
dē hāc rē mihi satis hau liquet. nisī hoc sīc faciam, opinor,
ut utramque rem simul exputem, iudex sim reusque ad eam rem.
ita faciam, ita placet. omnium prīmum
Amoris artis ēloquar quem ad modum expediant.
numquam amor quemquam nisī cupidum hominem
postulat sē in plagās conicere:
eōs cupit, eōs cōnsectatur.
subdole [blandītur] ab rē cōnsulit,
blandiloquentulus, harpagō, mendax,
cuppēs, auarus, elegāns, despoliator,
latebricolarum hominum corruptor,
[blandus] inops celatum indagator.
nam quī amat quod amat quom extemplō
sauiis sagittatis perculsust,
īlicō rēs forās labitur, liquitur.
 ¤ da mihi hoc, mel meum, sī mē amas, sī audēs ¤ .
ibī ille cuculus: ¤ ocelle mī, fīat:
et istuc et sī amplius uīs darī, dabitur. ¤ 
ibī illa pendentem ferit: iam amplius orat.
nōn satis id est malī, nī amplius etiam,
quod ecbibit, quod comest, quod facit sumptī.
nox datur: ducitur familia tota,
uestiplica, unctor, aurī custōs, flabelliferae, sandaligerulae,
cantricēs, cistellatricēs, nuntiī, renuntiī,
raptorēs panis et penī.
fit ipse, dum illis comis est, inops amātor.
haec ego quom agō cum meō animō et recolō,
ubī quī eget, quam pretī sit parui:
apage tē, Amor, nōn placēs nil tē utor.
quamquam illud est dulce, esse et bibere,
Amor amara dat tamen, satis quod aegre sit:
fugit forum, fugitat suōs cognatōs,
fugat ipsus sē ab suō contutu,
neque eum sibī amīcum uolunt dīcī.
mille modīs, Amor, ignoranduss,
procul abhibenduss atque abstanduss,
nam quī in amōrem praecipitauit,
peius perit quasī saxō saliat:
apage tē, Amor, tuās rēs tibi habētō,
Amor, mihi amīcus nē fuās umquam.
sunt tamen quōs miserōs maleque habeās,
quōs tibi obnoxiōs fēcistī.
certumst ad frugem adplicare animum,
quamquam ibī labōs grandis capitur.
bonī sibī haec expetunt, rem, fidem, honōrem,
gloriam et grātiam: hoc probis pretiumst.
eō mihi magis lubet cum probis potius
quam cum improbis uiuere uanidicis.

[Philtō] quō illic homō forās sē penetrauit ex
aedibus. Lys. Pater, adsum, impera quiduīs,
neque tibi erō in mora neque latebrose
mē abs tuō cōnspectū occultabō.
[PILTO] Feceris par tuīs ceteris factīs,
patrem tuom sī percolēs per pietatem.
nōlō ego cum improbis tē uiris, gnate mī,
neque in uia, neque in forō necullum sermonem exsequi
nouī ego hoc saeculum mōribus quibus siet:
malus bonum malum esse uolt, ut sit suī similis.
turbant, miscent mōrēs mali: rapax auarus inuidus
sacrum profanum, pūblicum priuatum habent, hiulca gēns.
haec ego doleō, haec sunt quae mē excruciant, haec dies
noctēsque tibi cantō ut caueās.
quod manū nōn queunt tangere tantum fās habent quō manus abstineant,
cetera: rape trahe, fuge late lacrumas
haec mihi quom uideō eliciunt,
quia ego ad hoc genus hominum durauī.
quīn prius mē ad plurēs penetrauī.
nam hī mōrēs maiorum laudant, eosdem lutitant quōs conlaudant.
hīsce ego dē artibus grātiam faciō, nē colās nēue imbuās ingenium.
meō modō et mōribus uiuitō antiquis,
quae ego tibi praecipiō, ea facitō.
nihil ego istōs moror faeceōs mōrēs, turbidōs, quibus bonī dedecorant sē.
haec tibi sī mea imperia capessēs, multa bona in pectore cōnsident.
[LUSIMACUS] semper ego usque ad hanc aetātem ab ineunte adulēscentia
tuīs seruiuī seruitūtem imperiis [et] praeceptis, pater.
prō ingeniō ego mē liberum esse ratus sum, prō imperiō tuō
meum animum tibi seruitūtem seruīre aequom cēnsuī.
#PHIL# quī homō cum animō inde ab ineunte aetāte depugnat suō,
utrum itane esse mauelit ut eum animus aequom cēnseat,
an ita potius ut parentēs eum esse et cognatī uelint:
sī animus hominem pepulit, actumst: animō seruit, nōn sibī.
sī ipse animum pepulit, dum uiuit uictor uictorum cluet.
tū sī animum uicistī potius quam animus tē, est quod gaudeās.
nimiō satiust, ut opust tē ita esse, quam ut animō lubet:
quī animum uincunt, quam quōs animus, semper probiorēs cluent.
[LUSIMACUS] istaec ego mī semper habuī aetatī integumentum meae.
nē penetrarem mē usquam ubī esset damnī conciliabulum
neū noctū irem obambulatum neū suom adimerem alteri
neū tibi aegritudinem {pater} parerem, parsī sedulō:
sarta tecta tua praecepta usque habuī mea modestia.
#PHIL# quid exprobrās. bene quod fēcistī tibi fēcistī, nōn mihi.
mihi quidem aetās actast fermē: tua istuc refert maxime.
is probus est quem paenitet quam probus sit et frūgī bonae.
quī ipsus sibī satis placet, nec probus est nec frūgī bonae:
[quī ipsus sē contemnit, in eost indolēs industriae.]
bene facta bene factīs aliīs pertegitō, nē perpluant.
[LUSIMACUS] ob eam rem haec {pater} autumauī, quia rēs quaedamst quam uolō
ego mē abs tē exorare. [PILTO] quid id est. dare iam ueniam gestiō.
[LUSIMACUS] adulescentī hinc genere summō, amīcō atque aequalī meō,
minus quī caute et cogitate suam rem tractauit {pater}
bene uolō ego illī facere, sī tū nōn neuis. [PILTO] Nempe dē tuō.
[LUSIMACUS] dē meō: nam quod tuomst meumst, omne meumst autem tuom.
#PHIL# quid is. egetne. Lys. Eget. [PILTO] Habuitne rem. Lys. Habuit. Phil.quī eam perdidit.
publicisne adfinis fuit an maritumis negotiis.
mercaturan, an uenalēs habuit ubī rem perdidit.
L. Nihil istōrum. P. quid igitur. L. Per comitatem edepol, pater.
praetereā aliquantum animī causa in deliciis disperdidit.
#PHIL# edepol hominem praemandatum fermē familiariter,
quī quidem nusquam per uirtūtem rem cōnfregit, atque eget.
nil moror eum tibi esse amīcum cum eius modī uirtutibus.
[LUSIMACUS] quia sine omnī malitiast, tolerare eius egestatem uolō.
#PHIL# dē mendicō male meretur quī eī dat quod edit aut bibat.
nam et illud quod dat perdit et illī prodit uītam ad miseriam.
nōn eō haec dicō, quīn quae tū uīs ego uelim et faciam lubēns:
sed ego hoc uerbum quom illī quoidam dicō, praemōnstrō tibi,
ut ita tē aliorum miserescat, nē tis aliōs misereat.
[LUSIMACUS] deserere illum et deiuuare in rēbus aduorsis pudet.
#PHIL# pol pudere quam pigere praestat, totidem litteris.
[LUSIMACUS] edepol, deum uirtūte dicam {pater} et maiorum et tua
multa bona bene parta habemus, bene sī amīcō feceris
nē pigeat fēcisse, ut potius pudeat sī nōn feceris.
#PHIL# dē magnis diuitiis sī quid demas, plūs fit an minus.
[LUSIMACUS] minus, pater. sed ciuī immunī scīn quid cantarī solet.
 ¤ quod habēs nē habeās et illuc quod nōn habēs habeās, malum,
quandoquidem nec tibi bene esse pote patī neque alterī. ¤ 
#PHIL# sciō equidem istuc ita solēre fierī. uērum, gnate mī,
is est immunis, cuī nihil est quī mūnus fungatur suom.
[LUSIMACUS] deum uirtūte habemus et quī nosmet utamur {pater}
et aliīs quī comitatī simus beneuolentibus.
#PHIL# nōn edepol tibi pernegare possum quicquam quod uelis.
cuī egestatem tolerarī uīs. ēloquere audācter patrī.
[LUSIMACUS] lesbonicō huic adulescentī, Charmidaī fīliō,
quī illic habitat. Phil.quīn comedit quod fuit, quod nōn fuit.
[LUSIMACUS] nē opprobra, pater. multa ēueniunt hominī quae uolt, quae neuolt.
#PHIL# mentire edepol, gnate, atque id nunc facis haud cōnsuetudine.
nam sapiēns quidem pol ipsus fingit fortunam sibi:
eō nōn multa quae neuolt ēueniunt, nisī fictor malust.
[LUSIMACUS] multa illī opera opust ficturae, quī sē fictorem probum
uītae agundae esse expetit: sed hic admodum adulescentulust.
#PHIL# nōn aetāte, uērum ingeniō apiscitur sapientia.
sapientī aetās condimentum, sapiēns aetatī cibust.
agedum ēloquere, quid dare illī nunc uīs. Lys. Nil quicquam, pater.
tū modō nē mē prohibeās accipere, sī quid det mihi.
#PHIL# an eō egestatem eī tolerabis, sī quid ab illō acceperis.
L. Eō, pater. P. Pol ego istam uolō mē ratiōnem edoceās. L. Licet.
scīn tū illum quō genere nātus sit. [PILTO] Sciō, adprime probō.
[LUSIMACUS] soror illī est adulta uirgō grandis: eam cupiō {pater}
dūcere uxōrem sine dote. [PILTO] Sine dote uxōrem. Lys. Ita.
tua rē salua hoc pactō ab illō summam inibis grātiam,
neque commodīus ullō pactō eī poteris auxiliarier.
#PHIL# egone indotatam tē uxōrem ut patiar. Lys. Patiundumst, pater.
et eō pactō addideris nostrae lepidam famam familiae.
#PHIL# multa ego possum docta dicta et quamuis facunde loquī,
historiam ueterem atque antīquam haec mea senectus sustinet.
uērum ego quandō tē et amicitiam et grātiam in nostram domum
uideō adlicere, etsī aduersatus tibi fuī, istāc iudicō:
tibi permittō. posce, duce. Lys. dī tē seruassint mihi.
sed adde ad istam grātiam ūnum. P. quid id est autem ūnum. L. Eloquar.
tūte ad eum adeas, tūte conciliēs, tūte poscās. [PILTO] Eccere.
[LUSIMACUS] nimiō citius trānsigēs. firmum omne erit quod tū egeris.
grauius tuom erit ūnum uerbum ad eam rem quam centum mea.
#PHIL# ecce autem in benignitate hoc repperī, negotium.
dabitur opera. Lys. Lepidus uiuis. haec sunt aedēs, hic habet.
Lesbonicō est nōmen. age, rem cūrā. ego tē opperiar domī.
#PHIL# nōn optuma haec sunt, neque ut ego aequom cēnseō.
uērum meliora sunt quam quae deterruma.
sed hoc mē ūnum cōnsolatur atque animum meum,
quia quī nihil aliud nisī quod sibī solī placet
cōnsulit aduorsum fīlium, nūgās agit:
miser ex animō fit, factius nihilō facit.
suae senectutī is acriorem hiemem parat,
quom illam importunam tempestatem conciet.
sed aperiuntur aedēs quō ibam: commodum
ipse exit Lesbonicus cum seruō forās.

II.IV
Lesbonicus Minus quindecim diēs sunt, quom prō hīsce aedibus
minās quadraginta accepistī ā Callicle.
estne hoc quod dicō, Stasime. Stasimus Quom cōnsiderō,
meminisse uideor fierī. Lesb. quid factumst eō.
#STAS# Comessum, expotum. exussum: elotum in balineis,
piscator, pistor apstulit, laniī, coquī,
holitorēs, myropolae, aucupēs. cōnfit citō.
nōn hercle minus diuorse distrahitur citō,
quam sī tū obiciās formicis papauerem.
#LESB# Minus hercle in istīs rēbus sumptumst sex minis.
#STAS# quid quod dedistī scortis. Lesb. Ibidem una trahō.
#STAS# quid quod ego defrudauī. Lesb. Em, istaec ratiō maxumast.
#STAS# nōn tibi illud apparere, sī sumas, potest.
nisī tū immortale rere esse argentum tibi.
#PHIL# sērō atque stulte, prius quod cautum oportuit,
postquam comedit rem, post ratiōnem putat.
#LESB# nequaquam argentī ratiō comparet tamen.
#STAS# Ratiō quidem hercle apparet: argentum οἴχεται.
minās quadraginta accepistī ā Callicle,
et ille aedīs mancipiō abs tē accepit. Lesb. Admodum.
#PHIL# pol opinō adfinis noster aedīs uendidit.
pater quom peregre ueniet, in portast locus,
nisī forte in uentrem fīliō conrepserit.
#STAS# Trapezitae mille drachumarum Olympicō,
quās dē ratione dehibuistī, redditae.
#LESB# nempe quās spopondī. Stās. Immō ¤ quās dependī ¤ inquitō
[†qua spōnsione pronuper tū exactus es]
prō illō adulescente, quem tū esse aibās diuitem.
L. Factum. #S# ut quidem illud perierit. L. Factum id quoque est.
nam nunc eum uīdī miserum et mē eius miseritumst.
#STAS# Miseret tē aliorum, tuī nec miseret nec pudet.
#PHIL# tempust adeundī. Lesb. estne hic Philtō quī aduenit.
is herclest ipsus. Stās. Edepol nē ego istum uelim
meum fierī seruom cum suō peculiō.
#PHIL# erum atque seruom plurumum Philtō iubet
saluēre, Lesbonicum et Stasimum. Lesb. dī duint
tibi, Philtō, quaequomque optēs. quid agit fīlius.
#PHIL# bene uolt tibi. Lesb. Edepol mutuom mēcum facit.
#STAS# nequam illud uerbumst ¤ bene uolt ¤ , nisī quī bene facit.
ego quoque uolō esse liber: nēquīquam uolō.
hic postulet frūgī esse: nūgās postulet.
#PHIL# meus gnatus mē ad tē misit, inter tē atque nos
adfinitatem ut conciliarem et grātiam.
tuam uolt sororem dūcere uxōrem. et mihi
sententia eademst et uolō. Lesb. Haū noscō tuom:
bonīs tuīs rēbus meās rēs inridēs malās.
#PHIL# homō ego sum, homō tū es. ita mē amabit Iuppiter,
neque tē derisum adueniō neque dignum putō.
uērum hoc quod dīxī: meus mē ōrāuit fīlius,
ut tuam sororem poscerem uxōrem sibī.
#LESB# Mearum mē rērum nōuisse aequomst ōrdinem.
cum uostra nostra nōn est aequa factiō.
adfinitatem uōbīs aliam quaerite.
#STAS# Satin tū es sānus mentis aut animī tuī,
quī condicionem hanc repudiēs. nam illum tibi
ferentarium esse amīcum inuentum intellegō.
#LESB# Abin hinc dierēctē. Stās. #S# hercle īre occipiam, uotēs.
#LESB# nisī quid mē aliud uīs, Philtō, respondī tibi.
#PHIL# benigniorem, Lesbonice, tē mihi,
quam nunc experior esse, cōnfidō fore.
nam et stulte facere et stulte fabularier,
utrumque, Lesbonice, in aetāte hau bonumst.
#STAS# uērum hercle hic dīcit. Lesb. Oculum ego ecfodiam tibi,
sī uerbum addideris. Stās. Hercle quī dicam tamen.
nam sī sīc nōn licebit, luscus dixerō.
#PHIL# ita tū nunc dīcis, nōn esse aequiperabiles
uostrās cum nostrīs factionēs atque opēs.
#LESB# dicō. [PILTO] quid. nunc sī in aedem ad cēnam ueneris
atque ibī opulentus tibi par forte obuenerit
(adposita cena sit, popularem quam uocant),
sī illī congestae sint epulae ā cluentibus:
sī quid tibi placeat quod illī congestum siet,
edisne an incenatus cum opulentō accubēs.
#LESB# Edim, nisī sī ille uotet. Stās. at pol ego etsī uotet
edim, atque ambabus malis expletis uorem,
et quod illī placeat praeripiam potissimum,
neque illī concedam quicquam dē uita mea.
uerecundarī nēminem apud mēnsam decet,
nam ibī dē diuinis atque humanis cernitur.
#PHIL# Rem fabulare. Stās. nōn tibi dicam dolō:
decedam ego illī dē uia, dē semita,
dē honore populī. uērum quod ad uentrem attinet,
nōn hercle hoc longē, nisī mē pugnīs uicerit.
cena hāc annona est sine sacris hereditās.
#PHIL# semper tū hoc facitō, Lesbonice, cogitēs,
id optumum esse, tūte utī sīs optumus.
sī id nequeas, saltem ut optumis sīs proxumus.
nunc condicionem hanc, quam ego ferō et quam abs tē petō,
dare atque accipere, Lesbonice, tē uolō.
dī diuitēs sunt, deōs decent opulentiae
et factionēs, uērum nōs homunculī,
satillum animaī quī quom extemplō emisimus,
aequō mendicus atque ille opulentissimus
cēnsetur cēnsū ad Acheruntem mortuōs.
#STAS# Mirum quīn tū illō tēcum diuitiās ferās.
ubī mortuōs sīs, ita sīs ut nōmen cluet.
#PHIL# nunc ut sciās hic factionēs atque opes
nōn esse neque nōs tuam neglegere grātiam,
sine dote poscō tuam sororem fīliō.
quae rēs bene uortat habeon pactam. quid tacēs.
#STAS# Prō dī immortalēs, condicionem quoius modī.
#PHIL# quīn fabulare ¤ dī bene uortant, spondeō ¤ .
#STAS# Eheū ubī usus nil erat dictō, spondeō
dicebat. nunc hic, quom opus est, nōn quit dīcere.
#LESB# Quom adfinitate uostra mē arbitramini
dignum, habeō uōbīs, Philtō, magnam grātiam.
sed sī haec rēs grauiter cecidit stultitia mea,
Philtō, est ager sub urbe hic nōbīs: eum dabō
dōtem sororī. nam is dē diuitiis meīs
sōlus superfit praeter uītam relicuōs.
#PHIL# profectō dōtem nil moror. Lesb. Certumst dare.
#STAS# nostramne, ere, uīs nutricem, quae nōs educat,
abalienare ā nōbīs. caue sīs feceris.
quid edemus nosmet posteā. Lesb. Etiam tū tacēs.
tibi ego ratiōnem reddam. Stās. Plane periimus,
nisī quid ego comminiscor. Philtō, tē uolō.
P. #S# quid uīs, Stasime. #S# hūc concēde aliquantum. P. Licet.
#STAS# Arcanō tibi ego hoc dicō, nē ille ex tē sciat
nēue alius quisquam. [PILTO] Crede audācter quidlubet.
#STAS# Per deōs atque hominēs dicō, nē tū illunc agrum
tuom siris umquam fierī neque gnatī tuī.
eī reī argumenta dicam. [PILTO] Audire edepol lubet.
#STAS# Primum omnium ōlim terra cum proscinditur,
in quintō quoque sulcō moriuntur bouēs.
#PHIL# apage, Acheruntis ōstium in uostrost agrō.
#STAS# Tum uinum prius quam coctumst pendet putidum.
#LESB# Cōnsuadet hominī, crēdō. etsī scelestus est,
at mī īnfidelis nōn est. Stās. Audī cetera.
post id, frumentī quom alibī messis maximast,
tribus tantis illī minus redit quam opseueris.
#PHIL# em istic oportet opserī mōrēs malōs,
sī in opserendō possint interfierī.
#STAS# neque umquam quisquamst, quoius ille ager fuit,
quīn pessume eī rēs uorterit: quoium fuit,
aliī exulatum abierunt, aliī emortuī,
aliī sē suspendere. em nunc hic quoius est,
ut ad incitās redactust. [PILTO] Apage ā mē istum agrum.
#STAS# Magis apage dicas, sī omnia ex mē audiueris.
nam fulguritae sunt alternae arborēs.
suēs moriuntur angina acerrume.
ouēs scabrae sunt, tam glabrae, em, quam haec est manus.
tum autem Surorum, genus quod patientissumumst
hominum, nēmō extat quī ibī sex mēnsēs uixerit:
ita cūnctī solstitialī morbō decidunt.
#PHIL# crēdō ego istuc, Stasime, ita esse. sed Campāns genus
multō Surorum iam antidit patientia.
sed istest ager profectō, ut tē audīuī loquī,
malōs in quem omnēs publice mittī decet,
sicut fortunatorum memorant īnsulas,
quō cūnctī quī aetātem egerint caste suam
conueniant. contrā istōc detrudī maleficos
aequom uidētur, quī quidem istius sit modī.
#STAS# hospitium est calamitatis: quid uerbīs opust.
quamuis malam rem quaeras, illic reperiās.
#PHIL# at tū hercle et illī et alibī. Stās. Caue sīs dixeris
mē tibi dīxisse hoc. [PILTO] Dixistī arcanō satis.
#STAS# quīn hic quidem cupit illum ab sē abalienarier,
sī quem reperire possit cuī ōs sublinat.
#PHIL# meus quidem hercle numquam fīet. Stās. #S# sapiēs quidem.
lepide hercle dē agrō ego hunc senem deterruī.
nam quī uiuamus nihil est, sī illum amiserit.
#PHIL# Redeō ad tē, Lesbonice. Lesb. dīc sodēs mihi,
quid hic est locutus tēcum. [PILTO] quid cēnsēs. homost:
uolt fierī liber, uērum quod det nōn habet.
#LESB# Et ego esse locuplēs, uērum nēquīquam uolō.
#STAS# Licitumst, sī uellēs. nunc, quom nihil est, nōn licet.
#LESB# quid tēcum, Stasime. Stās. De istōc quod dixtī modō:
sī ante uoluissēs, essēs. nunc sērō cupis.
#PHIL# dē dote mēcum conuenīre nil potest:
quid tibi lubet tūte agitō cum natō meō.
nunc tuam sororem fīliō poscō meō.
quae rēs bene uortat. quid nunc. etiam cōnsulis.
#LESB# quid istic. quandō ita uīs: dī bene uortant. spondeō.
#STAS# numquam edepol quoiquam <tam> expectatus fīlius
nātus quam illuc est spondeō natum mihi.
dī fortunabunt uostra cōnsilia. [PILTO] Ita uolō.
#LESB# Sed, Stasime, abī hūc ad meam sororem ad Calliclem,
dīc hoc negōtī quō modō actumst. Stās. Ibitur.
#LESB# Et gratulator meae sororī. Stās. Scilicet.
#PHIL# ī hāc, Lesbonice, mēcum, ut coram nuptiis
diēs cōnstituatur. eadem haec cōnfirmabimus.
#LESB# [Tū istuc cūrā quod iussī. ego iam hic erō.]
dīc Calliclī, mē ut conuenat. Stās.quīn tū ī modō.
#LESB# dē dote ut uideat quid opus sit factō. Stās. I modō.
#LESB# nam certumst sine dote haud dare. Stās.quīn tū ī modō.
#LESB# neque enim illī damnō umquam esse patiar Stās. Abī modō.
#LESB# Meam neglegentiam. Stās. I modō. Lesb. <Nullō modo>
aequom uidētur quīn quod peccarim Stās. I modō.
#LESB# Potissimum mī id obsit. Stās. I modō. Lesb. O pater,
ēn umquam aspiciam tē. Stās. I modō, ī modō, ī modō.
tandem impetrauī abiret. dī uestram fidem,
edepol rē gesta pessume gestam probe,
sī quidem ager nōbīs saluōs est. etsī admodum
in ambiguō est etiam nunc quid ea rē fuat.
sed id sī alienatur, actumst dē collō meō,
gestandust peregre clupeus, galea, sarcina:
effugiet ex urbe, ubī erunt factae nuptiae,
ībit istāc, aliquō, in maximam malam crucem,
latrocinatum, aut in Asiam aut in Ciliciam.
ibō hūc quō mī imperatumst, etsī odī hanc domum,
postquam exturbauit hic nōs ex nostrīs aedibus.

III.I
Calliclēs quō modō tū istuc, Stasime, dixtī. Stasimus Nostrum erilem fīlium
Lesbonicum suam sororem despondisse. em hoc modō.
#CALL# cuī hominī despondit. Stās. Lysitelī Philtonis fīliō,
sine dote. Call. Sine dote ille illam in tantās diuitiās dabit.
nōn credibile dīcis. Stās. at tū edepol nūllus creduās.
sī hoc nōn credis, ego credidero C. quid. #S# #M# nihilī pendere.
#CALL# Quam dūdum istuc aut ubī actumst. Stās. Ilicō hic ante ōstium,
tam modō, inquit Praenestinus. Call. Tanton in rē perdita,
quam in rē salua Lesbonicus factus est frugalior.
#STAS# Atque equidem ipsus ultrō uenit Philtō ōrātum fīliō.
#CALL# Flagitium quidem hercle fīet, nisī dōs dabitur uirginī.
postrēmō edepol ego istam rem ad mē attinere intellegō.
ibō ad meum castigatorem atque ab eō cōnsilium petam.
#STAS# Propemodum quid illic festinet sentiō et subolet mihi:
ut agrō euortat Lesbonicum, quandō euortit aedibus.
ō ere Charmidēs, quam apsentī hic tua rēs distrahitur tibi.
utinam tē rediisse saluom uideam, ut inimicōs tuos
ulciscare, ut mihi, ut erga tē fuī et sum, referās grātiam.
nimium difficilest reperirī amīcum ita ut nōmen cluet,
quoi tuam quom rem credideris, sine omnī cūrā dormiās.
sed generum nostrum īre eccillum uideō cum adfinī suō.
nesciō quid nōn satis inter eōs conuenit: celerī gradu
eunt uterque, ille reprehendit hunc priorem palliō.
haud ineuscheme astiterunt. hūc aliquantum apscesserō:
est lubidō orationem audire duorum adfinium.

III.II
[LUSITELES] Sta īlicō, nōlī auorsarī neque tē occultassis mihi.
Lesbonicus Potin ut mē īre quō profectus sum sinās. Lys. #S# in rem tuam,
Lesbonice, esse uideātur, gloriae aut famae, sinam.
#LESB# Quod est facillumum, facis. Lys. quid id est. Lesb. Amicō iniuriam.
Ly. Neque meumst neque facere didicī. Le. Indoctus quam docte facis.
quid facerēs, sī quis docuisset tē, ut sīc odiō essēs mihi.
[quī] bene cum simulās facere mihi tē, male facis, male cōnsulis.
[LUSITELES] egone. Lesb. Tune. Lys. quid male faciō. Lesb. Quod ego nōlō, id cum facis.
[LUSITELES] tuae reī bene cōnsulere cupiō. Lesb. Tū [mihi] es melior quam egomet mihi.
sat sapiō, satis in rem quae sint meam ego cōnspiciō mihi.
[LUSITELES] an id est sapere, ut quī beneficium ā beneuolente repudiēs.
#LESB# nūllum beneficium esse dūcō id quod quoi faciās nōn placet.
sciō ego et sentiō ipse quid agam, neque mēns officiō migrat,
nec tuīs depellar dictīs quīn rumorī seruiam.
[LUSITELES] quid ais. nam retinerī nequeō quīn dicam ea quae promerēs.
itan tandem hanc maiorēs famam tradiderunt tibi tuī,
ut uirtūte eōrum anteparta per flagitium perderēs.
atque honorī posterorum tuorum ut uindex fierēs,
tibi paterque auosque facilem fēcit et planam uiam
ad quaerundum honōrem: tū fēcistī ut difficilis foret,
culpa maxume et desidia tuisque stultis mōribus.
praeoptauistī, amōrem tuom utī uirtutī praeponerēs.
nunc tē hoc pactō credis posse optegere errata. aha, nōn itast:
cape sīs uirtūtem animō et corde expelle desidiam tuō:
in forō operam amicis da, nē in lectō amīcae, ut solitus es.
atque ego istum agrum tibi relinquī ob eam rem enixe expetō,
ut tibi sit quī tē corrigere possīs, nē omnīnō inopiam
cīuēs obiectare possint tibi, quōs tū inimicōs habēs.
#LESB# Omnia ego istaec quae tū dixtī sciō, uel exsignauerō,
ut rem patriam et gloriam maiorum foedarim meum:
scībam ut esse mē deceret, facere nōn quibam miser.
ita uī Veneris uinctus, otiō captus in fraudem incidī.
et tibi nunc, proinde ut merere, summās habeō grātiās.
[LUSITELES] at operam perire meam sīc et tē haec dicta corde spernere †
perpetī nequeō, simul mē piget parum pudere tē.
et postrēmō, nisī mī auscultās atque hoc ut dicō facis,
tūte pone tē latebis facile, nē inueniat tē Honor,
in occultō iacebis cum tē maxume clarum uolēs.
pernouī equidem, Lesbonice, ingenium tuom ingenuom admodum.
sciō tē sponte nōn tuapte errasse, sed amōrem tibi
pectus opscurasse. atque ipse Amoris teneō omnis uiās.
ita est amor, ballista ut iacitur: nihil sīc celere est neque uolat.
atque is mōrēs hominum morōs et morosōs efficit:
minus placet magis quod suadetur, quod dissuadetur placet.
quom inopiast, cupias, quandō eius copiast, tum nōn uelis.
[ille quī aspellit is compellit, ille quī cōnsuadet uetat.]
īnsanum [et] malumst in hospitium deuortī ad Cupidinem.
sed tē moneō hoc etiam atque etiam, ut reputēs quid facere expetās.
sī istuc, ut conare, facis † indicium tuom incendēs genus.
tum igitur tibi aquae erit cupidō, genus quī restinguās tuom,
atque sī eris nactus, proinde ut corde amantēs sunt cati 
nē scintillam quidem relinquēs, genus quī congliscat tuom.
#LESB# Facilest inuentū: datur ignis, tametsī ab inimicō petās.
sed tū obiurgāns mē ā peccatis rapis deteriorem in uiam.
meam [uīs] sororem tibi dem suadēs sine dote. aha, nōn conuenit
mē, quī abusus sum tantam rem patriam, porrō in ditiis
esse agrumque habēre, egere illam autem, ut mē meritō oderit.
numquam erit alienis grauis quī suis sē concinnat leuem.
sicut dīxī, faciam: nōlō tē iactarī diutius.
[LUSITELES] tantō meliust tē sororis causa egestatem exsequi
atque eum agrum mē habēre, quam tē, tua quī tolerēs moenia.
#LESB# nōlō ego mihi tē tam prospicere, quī meam egestatem leuēs,
sed ut inops īnfamis nē sim, nē mī hanc famam differant,
mē germanam meam sororem in concubinatum tibi,
sī sine dote <dem>, dedisse magis quam in matrimonium.
quis mē improbior perhibeatur esse. haec famigeratiō
tē honestet, mē conlutulentet, sī sine dote duxeris:
tibi sit emolumentum honōris, mihi quod obiectent siet.
[LUSITELES] quid. tē dictatorem cēnsēs fore, sī aps tē agrum acceperim.
#LESB# neque uolō neque postulō neque cēnseō, uērum tamen
is est honōs hominī pudicō, meminisse officium suom.
[LUSITELES] sciō equidem tē animatus ut sīs. uideō, subolet, sentiō:
id agis, ut, ubī adfinitatem inter nōs nostram adstrinxeris
atque eum agrum dederis nec quicquam hic tibi sit quī uītam colas,
effugiās ex urbe inānis. profugus patriam deserēs,
cognatōs, adfinitatem, amicōs factīs nuptiis:
mea opera hinc proterritum tē meaque auaritia autument.
id mē commissurum ut patiar fierī, nē animum induxeris.
#STAS# nōn enim possum quīn exclamem euge. euge, Lysitelēs, πάλιν.
facile palmam habēs. hic uictust, uīcit tua comoedia.
hic agit magis ex argūmentō et uersus melioris facit.
etiam ob stultitiam tuam tē † curis multabō mina.
#LESB# quid tibi interpellatiō aut in cōnsilium hūc accessiō est.
#S# Eodem pactō, quō hūc accessī, apscesserō. Le. I hāc mēcum domum,
Lysitelēs, ibī dē istīs rēbus plūra fabulabimur.
[LUSITELES] nil ego in occultō agere soleō. meus ut animust, ēloquar:
sī mihi tua soror, ut ego aequom cēnseō, ita nuptum datur,
sine dote, neque tū hinc abituruss, quod meum erit id erit tuom.
sin aliter animatus es, bene quod agās eueniat tibi,
ego amīcus numquam tibi erō aliō pactō. sīc sententia est.
#STAS# Abiit [hercle] ille quidem. ecquid audīs, Lysitelēs. ego tē uolō.
hic quoque hinc abiit. Stasime, restās sōlus. quid ego nunc agam,
nisī utī sarcinam cōnstringam et clupeum ad dorsum accommodem,
fulmentās iubeam suppingī soccis. nōn sistī potest.
uideō caculam militarem mē futūrum haud longius:
ad aliquem rēgem in saginam erus sēsē coniciet meus.
crēdō ad summōs bellatorēs acrem fugitorem fore
et capturum spolia ibī illum quī [meo] erō aduersus uenerit.
egomet autem quom extemplō arcum [mihi] et pharetram et sagittās sumpserō,
cassidem in caput, dormibō placidē in tabernaculō.
ad forum ibō: nudius sextus quoi talentum mutuom
dedī, reposcam, ut habeam, mēcum quod feram, uiaticum.

III.III
Megaronidēs ut mihi rem narras, Calliclēs, nullō modō
potest fierī prosus quīn dōs detur uirginī.
Calliclēs Namque hercle honeste fierī fermē nōn potest,
ut eam perpetiar īre in matrimonium
sine dote, quom eius rem penēs mē habeam domī.
#MEG# Parata dōs domist. nisī expectare uīs,
ut eam sine dote frater nuptum conlocet.
post adeās tūte Philtonem et dōtem dare
tē eī dicas, facere id eius ob amicitiam patris.
uērum hoc ego uereor, nē istaec pollicitatiō
tē in crimen populō ponat atque īnfamiam.
nōn temere dīcant tē benignum uirgini:
datam tibi dōtem, eī quam darēs, eius ā patre,
ex ea largirī tē illī, neque ita ut sit data
columem tē sistere illī, et detraxe autument.
nunc sī opperirī uīs aduentum Charmidī,
perlongumst: huic ducendī intereā abscesserit
lubidō. atque ea condiciō huic uel primaria est.
#CALL# nam hercle omnia istaec ueniunt in mentem mihi.
uide sī hoc utibile magis atque in rem deputas,
ut adeam Lesbonicum, edoceam ut rēs sē habet.
sed ut ego nunc adulescentī thēnsaurum indicem
indomitō, plenō amoris ac lasciuiae.
minime, minime hercle uērō. nam certō sciō,
locum quoque illum omnem, ubī situst, comederit.
quem fodere metuō, sonitum nē ille exaudiat
neū rem ipsam indaget, dōtem dare sī dixerim.
#MEG# quō pactō ergō igitur clam dōs depromī potest.
#CALL# dum occasiō eī <rei> reperiatur, interim
ab amīcō alicunde mutuom argentum rogem.
#MEG# Potin est ab amīcō alicunde exorarī. Call. Potest.
#MEG# Gerrae. nē tū illud uerbum āctūtum inueneris:
 ¤ mihi quidem hercle nōn est quod dem mutuom. ¤ 
#CALL# malim hercle ut uērum dicas, quam ut dēs mutuom.
#MEG# Sed uide cōnsilium, sī placet. Call. quid cōnsilist.
#MEG# Scitum, ut ego opinor, cōnsilium inuenī. Call. quid est.
#MEG# homō conducatur aliquis iam, quantum potest,
[quasī sit peregrinus. Call. quid is scit facere posteā.]
ignota faciē, quae <hic> nōn uisitata sit.
mendacilocum aliquem [Call. quid is scit facere posteā.]
falsidicum, cōnfidentem. Call. quid tum posteā.
#MEG# Is homō exornetur graphice in peregrinum modum.
quasī ad adulescentem ā patre ex Seleucia
ueniat, salūtem eī nuntiet uerbīs patris:
illum bene gerere rem et ualere et uiuere,
et eum rediturum āctūtum. ferat epistulas
duas, eās nōs cōnsignemus, quasī sint ā patre:
det alteram illī, alteram dicat tibi
dare sēsē uelle. Call. perge porrō dīcere.
#MEG# Seque aurum ferre uirginī dōtem ā patre
dicat patremque id iussisse aurum tibi dare.
tenēs iam. Call. Propemodō, atque auscultō perlubēns.
#MEG# Tum tū igitur dēmum adulescentī aurum dabis,
ubī erit locata uirgō in matrimonium.
#CALL# scite hercle sānē. Meg. Hoc, ubī thēnsaurum effoderis,
suspicionem ab adulescente amoueris:
cēnsebit aurum esse ā patre allatum tibi,
tū dē thēnsaurō sumēs. Call. Satis scite et probe.
quamquam hoc mē aetātis sycophantarī pudet.
sed epistulās quandō opsignatās adferet,
[sed quom opsignatās attulerit epistulas]
nōnne arbitraris eum adulescentem anuli
paternī signum nōuisse. Meg. Etiam tū tacēs.
sescentae ad eam rem causae possunt conligi:
illum quem habuit perdidit, alium post fēcit nouom.†
iam sī opsignatās nōn feret, dīcī hoc potest,
apud portitorem eās resignatās sibi
īnspectasque esse. in huius modī negotiō
diem sermone terere segnitiēs merast:
quam uīs sermonēs possunt longī texier.
abī ad thēnsaurum iam cōnfestim clanculum,
seruōs ancillās amoue. atque audīn. Call. quid est.
#MEG# Vxorem quoque eampse hanc rem utī celēs face,
nam pol tacere numquam quicquamst quod queat.
quid nunc stās. quīn tū hinc amouēs et tē mouēs.
aperī, deprome inde aurī ad hanc rem quod sat est,
continuō operitō dēnuō. sed clanculum,
sicut praecepī. cunctōs exturba aedibus.
#CALL# ita faciam. Meg. at enim nimis longō sermone utimur,
diem cōnficimus quod iam properatost opus.
nihil est dē signō quod uereare. mē uide:
lepida est illa causa, ut commemorauī, dīcere
apud portitorēs esse īnspectās. dēnique
dieī tempus nōn uidēs. quid illum putas,
natura illa atque ingeniō. iam dūdum ebriust.
quiduīs probare poterit. tum, quod maxumumst,
adferre, nōn petere hinc sē dīcet. Call. iam sat est.
#MEG# ego sycophantam iam conducō dē forō
epistulasque iam cōnsignabō duas,
eumque hūc <ad> adulescentem meditatum probe
mittam. Call. Eō ego igitur intrō ad officium meum.
tū istuc age. Meg. Actum reddam nugacissume.

IV.I
Charmidēs Salsipotentī et mulsipotentī Iouis fratrī et Nereī Neptunō
laetus lubēns laudēs agō et gratēs gratiasque habeō et fluctibus salsis,
quōs penēs meī <fuit saepe> potestas, bonīs meīs quid foret et meae uītae,
quom suis mēd ex locis in patriam suauissumam reducem faciunt.
atque ego, Neptune, tibi ante aliōs deōs grātiās agō atque habeō summās.
nam tē omnēs saeuomque seuerumque atque auidis mōribus commemorant,
spurcificum, immanem, intolerandum, uesanum: contrā opera expertus,
nam pol placidō tē et clementī meō usque modō, ut uoluī, usus sum in altō.
atque hanc tuam gloriam iam ante auribus acceperam, et nobilest apud hominēs,
pauperibus tē parcere solitum, ditēs damnare atque domare.
abī, laudō, scīs ōrdine, ut aequomst, tractare hominēs. hoc dīs dignumst.
[semper mendicis modestī sint.]
fidus fuisti: īnfidum esse iterant. nam apsque foret tē, sat sciō in altō
distraxissent disque tulissent satellitēs tuī mē miserum foede
bonaque omnia <mea> item una mēcum passim caeruleōs per campōs.
ita iam quasī canēs, haud secus, circum stabant nāuem turbinēs uentī,
imbrēs fluctusque atque procellae īnfēnsae frangere malum,
ruere antemnas, scindere uela, nī tua pax propitia foret praestō.
apage ā mē sīs, dehinc iam certumst otiō dare mē. satis partum habeō
quibus aerumnis deluctauī, fīliō dum diuitiās quaerō.
sed quis hic est, quī in plateam ingreditur
cum nouō ōrnātū specieque simul.
pol quamquam domī cupiō, opperiar,
quam hic rem agat animum aduortam.

IV.II
Sycophanta Huic ego diē nōmen Trinummō faciam: nam ego operam meam
tribus nummis hodiē locauī ad artis nugatoriās.
adueniō ex Seleucia, Macedonia, Asia atque Arabia,
quās ego neque oculīs nec pedibus umquam usurpauī meīs.
uiden egestās quid negōtī dat hominī miserō malī,
quīn ego nunc subigor trium nummum causa ut hāsce epistulas
dicam ab eō homine mē accepisse, quem ego quī sit homō nesciō
neque nouī, neque nātus necne is fuerit, id solide sciō.
#CHARM# Pol hic quidem funginō generest: capite sē totum tegit.
Hilurica faciēs uidētur hominis, eō ōrnātū aduenit.
#SYC# ille quī mē conduxit, ubī conduxit, abduxit domum,
quae uoluit mihi dīxit, docuit et praemōnstrauit prius,
quō modō quicque agerem. nunc adeō sī quid ego addiderō amplius,
eō conductor melius dē mē nūgās conciliauerit.
ut ille mē exornauit, ita sum ōrnātus. argentum hoc facit.
ipse ornamenta ā choragō haec sumpsit suō perīculō.
nunc ego sī poterō ornamentis hominem circumducere,
dabō operam, ut mē esse ipsum plānē sycophantam sentiat.
#CHARM# Quam magis spectō, minus placet mī haec hominis faciēs. mīra sunt,
nī illic homost aut dormitator aut sector zonarius.
loca contemplat, circumspectat sēsē atque aedīs noscitat.
crēdō edepol, quō mox furatum ueniat speculatur loca.
magis lubidost opseruare quid agat: eī reī operam dabō.
#SYC# hās regionēs demōnstrauit mī ille conductor meus.
apud illās aedīs sistendae mihi sunt sycophantiae.
forēs pultabō. Charm. Ad nostrās aedīs hic quidem habet rectam uiam.
hercle opinor mī aduenientī hāc noctū agitandumst uigiliās.
#SYC# Aperite hoc, aperite. heus, ecquis his foribus tutelam gerit.
Ch. quid, adulēscēns, quaeris. quid uīs. quid istās pultās. #S# heus senex,
cēnsus cum <sum>, iuratorī rēctē ratiōnem dedī.
* * *
Lesbonicum hic adulescentem quaerō in his regionibus
ubī habitet, et item alterum ad istanc capitis albitudinem:
Calliclem aiebat uocarī quī hās dedit mī epistulās.
#CHARM# Meum gnātum hic quidem Lesbonicum quaerit et amīcum meum,
cuī ego liberosque bonaque commendauī, Calliclem.
#SYC# Fac mē, sī scīs, certiorem, hīsce hominēs ubī habitent, pater.
#CHARM# quid eōs quaeris. aut quis es. aut unde es. aut unde aduenis.
#SYC# Multa simul rogitas, nesciō quid expediam potissimum.
sī ūnum quidquid singillatim et placidē percontabere,
et meum nōmen et mea facta et itinera ego faxō sciās.
#CHARM# Faciam ita ut uīs. agedum nōmen tuom prīmum memora mihi.
#SYC# Magnum facinus incipissis petere. Ch. quid ita. Syc.quia {pater}
sī ante lūcem īre occipiās ā meō prīmō nōmine,
concubium sit noctis prius quam ad postremum perueneris.
#CHARM# Opus factost uiaticō ad tuom nōmen, ut tū praedicās.
#SYC# Est minusculum alterum, quasī uixillum uinarium.
#CHARM# quid est tibi nōmen, adulēscēns. Syc. Pax, id est nōmen mihi.
hoc cotidianumst. Charm. Edepol nōmen nugatorium,
quasī dicas, sī quid crediderim tibi, pax periisse īlicō.
hic homō solide sycophantast. quid ais tū, adulēscēns. Syc. quid est.
#CHARM# Eloquere, istī tibi quid hominēs debent, quōs tū quaeritās.
#SYC# Pater istius adulescentis dedit hās duās mī epistulas,
Lesbonicī. is mī est amīcus. Charm. Teneō hunc manifestarium.
mē sibī epistulās dedisse dīcit. ludam hominem probe.
#SYC# Ita ut occepī, sī animum aduortas, dicam. Charm. Dabō operam tibi.
#SYC# hanc mē iussit Lesbonicō suō gnatō dare epistulam,
et item hanc alteram suō amīcō Calliclī iussit dare.
#CHARM# Mihī quoque edepol, quom hic nugatur, contrā nugarī lubet.
[ubī ipse erat. Sy. Bene rem gerebat. Ch. Ergō ubī. Sy. In Seleucia.
Ch.] Ab ipson istās accepistī. Syc. E manibus dedit mī ipse in manus.
Ch. quā faciē est homō. #S# sesquipede quiddamst quam tū longior.
#CHARM# haeret haec rēs, siquidem ego apsēns sum quam praesēns longior.
nouistin hominem. Syc. Ridicule rogitas, quīcum una cibum
capere soleō. Ch. quid est eī nōmen. Syc. Quod edepol hominī probō.
#CHARM# Lubet audire. Syc. Illī edepol illi illi uae miserō mihi.
#CHARM# quid est negōtī. Syc. Deuorauī nōmen imprudēns modō.
#CHARM# nōn placet quī amicōs intrā dentēs conclusōs habet.
#SYC# Atque etiam modō uorsabatur mī in labris primoribus.
#CHARM# Temperī huic hodiē anteuenī. Syc. Teneor manifestō miser.
#CHARM# iam recommentatuss nōmen. Syc. Deum hercle mē atque hominum pudet.
Ch. uidē modō ut hominem noueris. #S# tam quam mē. fierī istuc solet,
quod in manū teneās atque oculīs uideas, id desiderēs.
litteris recomminiscar. <C> est principium nominī.
Ch. Calliās. #S# nōn est. Ch. Callippus. #S# nōn est. Ch. Callidemidēs.
#S# nōn est. Ch. Callinicus. #S# nōn est. Ch. Callimarchus. #S# nil agis.
neque adeō edepol floccī faciō, quandō egomet meminī mihi.
#CHARM# at enim multī Lesbonicī sunt hic: nisī nōmen patris
dīcēs, nōn mōnstrare istōs possum hominēs quōs tū quaeritās.
quod ad exemplum est. coniectura sī reperire possumus.
#SYC# Ad hoc exemplum est Charm. An Charēs. an Charmidēs. Syc. Enim Charmidēs.
em istic erit. quī istum dī perdant. dīxī ego iam dūdum tibi:
* * *
#CHARM# Te potius bene dīcere aequomst hominī amīcō, quam male.
#SYC# Satin inter labra atque dentēs latuit uir minimī pretī.
Ch. nē male loquere apsentī amīcō. Syc. quid ergō ille ignauissumus
mihi latitabat. Charm. #S# appellassēs, respondisset, nōmine.
sed ipse ubī est. #S# pol illum relīquī ad Rhadamantem in Cecropia īnsula.†
Ch.quis homō est mē īnsipientior, quī ipse, egomet ubī sim, quaeritem.
sed nil disconducit huic reī. quid ais. quid hoc quod tē rogō.
quōs locōs adiistī. Syc. Nimium mirimodīs mirabilēs.
#CHARM# Lubet audire, nisī molestumst. Syc.quīn discupiō dīcere.
omnium prīmum in Pontum aduectī ad Arabiam terram sumus.
Ch. Ehō an etiam Arabiast in Pontō. #S# est: nōn illa ubī tus gignitur,
sed ubī apsinthium fit atque cunila gallinacea.
#CHARM# nimium graphicum hunc nugatorem. sed ego sum īnsipientior,
quī egomet unde redeam hunc rogitem, quae ego sciam atque hic nesciat.
nisī quia lubet experīrī, quō euasurust dēnique.
sed quid ais. quō inde istī porrō. Syc. #S# animum aduortēs, ēloquar.
ad caput amnis, quod dē caelō exoritur sub soliō Iouis.
Ch. Sub soliō Iouis. #S# ita dicō. Ch. E caelō. #S# atque <ē> mediō quidem.
Ch. Ehō an etiam in caelum escendistī. #S# immō horiola aduectī sumus,
usque aqua aduorsa per amnem. Charm. Ehō an tū etiam uīdistī iouem.
#SYC# Aliī dī isse ad uillam aiebant seruīs depromptum cibum.
deinde porrō Charm. Deinde porrō nōlō quicquam praedicēs.
#SYC# <Sed Cha. Abe>ō hercle, sī es molestus. nam pudicum nēminem,
<Pax, refe>rre oportet, quī aps terra ad caelum peruenerit.
#SYC# <Facia>m ita ut tē uelle uideō. sed mōnstra hōsce hominēs mihi,
quōs ego quaerō, quibus mē oportet hās deferre epistulās.
#CHARM# quid ais. tū nunc sī forte eumpse Charmidem cōnspexeris,
illum quem tibi istās dedisse commemorās epistulas,
norisne hominem. Syc. nē tū mē edepol arbitrare beluam,
quī quidem nōn nōuisse possim quīcum aetātem exegerim.
an ille tam esset stultus, quī mihi mille nummum crederet
Philippum, quod mē aurum deferre iussit ad gnātum suom
atque ad amīcum Calliclem, quoi rem aibat mandasse hic suam.
mihi concrederet, nisī mē ille et ego illum nossem approbe.
#CHARM# Enim uērō ego nunc sycophantae huic sycophantarī uolō,
sī hunc possum illō mille nummum Philippum circumducere,
quod sibī mē dedisse dīxit, quem ego quī sit homō nesciō
neque oculīs ante hunc diem umquam uīdī. eine aurum crederem,
quoi, sī capitis rēs sit, nummum numquam crēdam plumbeum.
adgrediundust hic homō mī astū. heus, Pax, tē tribus uerbīs uolō.
#SYC# Vel trecentis. Charm. Haben tū id aurum quod accepistī ā Charmide.
#SYC# Atque etiam Philippum, numeratum illius in mēnsa manū,
mille nummum. Charm. Nempe ab ipsō id accepistī Charmide.
#SYC# Mirum quīn ab auō eius aut proauō acciperem, quī sunt mortuī.
Ch. Adulescēns, cedo dum istuc aurum mī. #S# Quod ego aurum dem tibi.
Ch. Quod ā mē tē accepisse fassuss. #S# aps tē accepisse. Ch. Ita loquor.
S.quis tū homō es. Ch.quī mille nummum tibi dedī ego sum Charmidēs.
#SYC# neque edepol tū is es neque hodiē is umquam eris, aurō huic quidem.
abī sīs, nugator: nugarī nugatorī postulās.
Ch. Charmidēs ego sum. #S# nēquīquam hercle es, nam nihil aurī ferō.
nimis argute obrepsistī in eapse occasiuncula:
postquam ego mē aurum ferre dīxī, post tū factuss Charmidēs.
prius tū nōn eras, quam aurī fēcī mentionem. nihil agis.
proin tū tē, itidem ut charmidatus es, rūrsum recharmida.
Charm.quis ego sum igitur, siquidem is nōn sum quī sum. Syc. quid id ad mē attinet.
dum ille nē sīs quem ego esse nōlō, sīs mea causa quī lubet.
prius nōn is erās quī erās. nunc is factuss quī tum nōn erās.
#CHARM# Age sī quid agis. Syc. quid ego agam. Charm. Aurum redde. Syc. Dormitas, senex.
#CHARM# Fassuss Charmidem dedisse aurum tibi. Syc. Scriptum quidem.
#CHARM# Properās an nōn properās īre āctūtum ab his regionibus,
dormitator, prius quam ego hic tē iubeō mulcarī male.
#SYC# Quam ob rem. Charm.quia illum quem ementitus es, ego sum ipsus Charmidēs,
quem tibi epistulās dedisse aiebās. Syc. Ehō, quaesō, an tū is es.
#CHARM# Is enim uērō sum. Syc. Ain tū tandem. is ipsusne es. Charm. Aiō. Syc. Ipsus es.
#C# Ipsus, inquam, Charmidēs sum. #S# ergō ipsusne es. #C# Ipsissimus.
abin hinc ab oculīs. Syc. Enim uērō sēriō, quoniam aduenis 
uapulabis meō arbitratū et nouorum aedilium.
#CHARM# at etiam maledicis. Syc. Immō, saluōs quandoquidem aduenis 
dī tē perdant, sī tē floccī faciō an periissēs prius.
ego ob hanc operam argentum accepī, tē mactō īnfortuniō:
cēterum quī sīs, quī nōn sīs, floccum nōn interduim.
ibō, ad illum renuntiabō quī mihi trīs nummōs dedit,
ut sciat sē perdidisse. ego abeō. male uiue et ualē.
quī tē dī omnēs aduenientem peregre perdant, Charmidēs.
#CHARM# Postquam illic hinc abiit, post loquendī libere
uidētur tempus uenisse atque occasiō.
iam dūdum meum ille pectus pnngit aculeus,
quid illī negōtī fuerit ante aedīs meās.
nam epistula illa mihi concenturiat metum
in corde et illud mille nummum quam rem agat.
numquam edepol temere tinnit tintinnabulum:
nisī quī illud tractat aut mouet, mutumst, tacet.
sed quis hic est, quī hūc in plateam cursuram incipit.
lubet obseruāre quid agat: hūc concesserō.


Stasimus Stasime, fac tē properē celerem, recipe tē ad dominum domum,
nē subitō metus exoriatur scapulis stultitia tua.
adde gradum, adpropera. iam dūdum factumst, cum abiistī domō.
caue sīs tibi, nē bubulī in tē cottabī crēbrī crepent,
sī aberis ab erī quaestione. nē destiteris currere.
ecce hominem tē, Stasime, nihili: satin in thermipoliō
condalium es oblitus, postquam thermopotastī gutturem.
recipe tē et recurre petere <rē> recentī. Charm. Huic, quisquis est,
gurguliost exercitor: is hunc hominem cursuram docet.
#STAS# quid, homō nihilī, nōn pudet tē. tribusne tē poteriis
memoriam esse oblitum. an uērō, quia cum frūgī hominibus
ibī bibistī, quī ab alienō facile cohiberent manus.
Truthus fuit, Cerconicus, Crinnus, Cercobulus, Collabus,
oculicrepidae cruricrepidae, ferriterī mastigiae:
inter eosne hominēs condalium tē redipiscī postulās.
quōrum eōrum unus surrupuit currentī cursorī solum.
Ch. Ita mē dī ament, graphicum furem. #S# quid ego quod periit petam.
nisī etiam laborem ad damnum apponam epithecam īnsuper.
quīn tū quod periit periisse ducis. cape uorsoriam,
recipe tē ad erum. Charm. nōn fugitiuost hic homō, commeminit domī.
#STAS# utinam ueterēs homin<um mor>es, ueterēs parsimoniae
potius <in> maiore honore hic essent quam mōrēs malī.
#CHARM# dī immortalēs, basilica hic quidem facinora inceptat loquī.
uetera quaerit, uetera amāre hunc mōre maiorum sciās.
#STAS# nam nunc mōrēs nihilī faciunt quod licet, nisī quod lubet:
ambitiō iam mōre sanctast, liberast ā legibus.
scuta iacere fugereque hostis mōre habent licentiam:
petere honōrem prō flagitiō mōre fit. Charm. Morem improbum.
#STAS# Strenuiorēs praeterire mōre fit. Charm. Nequam quidem.
#STAS# Morēs lēgēs perduxerunt iam in potestatem suam,
magisque is sunt obnoxiosae quam parentēs līberīs.
eae miserae etiam ad parietem sunt fixae clauis ferreis,
ubī malōs mōrēs adfigī nimiō fuerat aequius.
#CHARM# Lubet adire atque appellāre hunc. uērum auscultō perlubēns
et metuō, sī compellabō, nē aliam rem occipiat loquī.
#STAS# neque istīs quicquam lege sanctumst: lēgēs morī seruiunt,
mōrēs autem rapere properant quā sacrum quā pūblicum.
#CHARM# hercle istīs malam rem magnam mōribus dignumst darī.
#S# nōnne hoc publice animum aduortī. nam id genus hominum omnibus
uniuorsis est aduorsum atque omnī populō male facit:
male fidem seruandō illis quoque abrogant etiam fidem,
quī nil meritī. quippe eōrum ex ingeniō ingenium hōrum probant.
hoc quī in mentem uenerit mihi. rē ipsa modō commonitus sum.
sī quoi mutuom quid dederis, fit prō propriō perditum:
quom repetas, inimicum amīcum beneficiō inueniās tuō.
sī mage exigere occupias, duarum rērum exoritur optiō:
uel illud quod credideris perdas, uel illum amīcum amiseris.
Ch. Meus est hic quidem Stasimus seruōs. #S# nam ego talentum mutuom
quoi dederam, talentō inimicum mī emī, amīcum uēndidī.
sed ego sum īnsipientior, quī rēbus curem publicis
potius quam, id quod proxumumst, meō tergō tutelam geram.
eō domum. Ch. Heus tū, asta īlicō. audī. #S# heus tū, nōn stō. Ch. Te uolō.
St. quid sī ego mē tē uelle nōlō. Ch. Aha nimium, Stasime, saeuiter.
#S# Emere meliust cuī imperēs. Ch. Pol ego emī atque argentum dedī.
sed sī nōn dictō audiēns est, quid agō. Stās. Da magnum malum.
#CHARM# Bene monēs, ita facere certumst. Stās. Nisī quidem es obnoxius.
#CHARM# #S# bonus es, obnoxius sum. sin secus es, faciam ut iubēs.
#STAS# quid id ad mē attinet, bonisne seruīs tū utare an malis.
Charm.quia bonī malique in ea rē pars tibi est. Stās. Partem alteram
tibi permittō. illam alteram apud mē, quod bonist, apponitō.
#CHARM# #S# eris meritus, fīet. respice hūc ad mē. ego sum Charmidēs.
#STAS# hem quis est quī mentionem homō hominis fēcit optumī.
#CHARM# Ipsus homō optumus. Stās. Mare terra caelum, dī uestram fidem,
satin ego oculīs plānē uideō. estne ipsus an nōn est. is est,
certē is est, is est profectō. ō mī ere exoptatissime,
saluē. Ch. saluē, Stasime. #S# saluom te Ch. Sciō et crēdō tibi.
sed omittō alia, hoc mihi respondē: liberī quid agunt meī,
quōs relīquī hic fīlium atque fīliam. Stās. Viuont, ualent.
Ch. Nempe uterque. #S# Vterque. Ch. dī mē saluom et seruatum uolunt.
cetera intus otiose percontabor quae uolō.
eamus intrō, sequere. #S# quō tū tē agis. Ch. Quonam nisī domum.
#STAS# hicine nōs habitare cēnsēs. Charm. utinam ego alibī cēnseam.
#S# iam Ch. quid iam. #S# nōn sunt nostrae aedīs istae. Ch. quid ego ex tē audiō.
#STAS# Vendidit tuōs nātus aedīs. Charm. Periī. Stās. Praesentariis
argentī minis numeratis Ch. Quot. #S# Quadraginta. Ch. Occidī.
quis eās emit. Stās. Calliclēs, cuī tuam rem commendauerās.
is habitatum hūc commigrauit nosque exturbauit forās.
#CHARM# ubī nunc fīlius meus habitat. Stās. Hic in hoc posticulō.
#CHARM# Male disperiī. Stās. Credidī aegre tibi id, ubī audissēs, fore.
#CHARM# ego miserrumis periclis sum per maria maxuma
uectus, capitalī periclō per praedonēs plurimos
mē seruauī, saluōs redii: nunc hic disperiī miser,
propter eosdem quōrum causa fuī hāc aetāte exercitus.
adimit animam mī aegritudō. Stasime, tene mē. Stās. Visne aquam
tibi petam. Ch. Rēs quom animam agebat, tum esse offusam oportuit.


Calliclēs quid hoc hic clamoris audiō ante aedīs meās.
#CHARM# O Calliclēs, ō Calliclēs, ō Calliclēs,
qualine amīcō mea commendauī bona.
#CALL# probō et fidelī et fidō et cum magna fide.
et saluē et saluom tē aduēnisse gaudeō.
#CHARM# Credō, omnia istaec sī ita sunt ut praedicās.
sed quis iste est tuōs ōrnātus. Call. ego dicam tibi.
thēnsaurum effodiebam intus, dōtem, filiae
tuae quae daretur. sed intus narrabō tibi
et hoc et alia. sequere. Ch. Stasime. St. Hem. Ch. Strenue
curre in Pīraeum, atque ūnum curriculum face.
uidebis iam illic nāuem quā aduectī sumus.
iubetō Sangarionem quae imperauerim
curare ut efferantur, et tū itō simul.
solutumst portitorī iam portorium:
nihil est morae. ī, ī, ambulā, āctūtum redī.
#STAS# Illic sum atque hic sum. Call. Sequere tū hāc mē intrō. Charm. Sequor.
#STAS# hic meō erō amīcus sōlus firmus restitit,
neque demutauit animum dē firma fide,
quamquam laborēs multos
sed hic unus, ut ego suspicor, seruat fidem.
† ob rem laborem eum ego cepisse cēnseō.

V.I
Lysitelēs Hic homost omnium hominum praecipuōs,
uoluptatibus gaudiisque antepotēns:
ita commoda quae cupiō ēueniunt,
quod agō adsequitur, subest, subsequitur,
ita gaudiis gaudium suppeditat.
modō mē Stasimus Lesbonicī seruōs conuenit <domī>.
is mihi dīxit, suom erum peregre hūc aduēnisse Charmidem.
nunc mī is properē conueniundust, ut quae cum eius fīliō
egī, eī reī fundus pater sit potior. eō <quantum potest>.
sed forēs hae sonitū suō mihi moram obiciunt incommode.

V.II
Charmidēs Neque fuit neque erit neque esse quemquam hominem in terra arbitror,
quoi fidēs fidelitasque amīcum erga aequiperet tuam.
nam exaedificauisset mē ex his aedibus, apsque tē foret.
Calliclēs #S# quid amīcum erga bene fēcī aut cōnsuluī fideliter,
nōn uideor meruisse laudem, culpa caruisse arbitror.
[nam beneficium, hominī proprium quod datur, † prosumpserit,
quod datum utendumst, id repetundī copiast quandō uelit.]
#CHARM# Est ita ut tū dīcis. sed ego hoc nequeō mīrārī satis,
eum sororem despondisse suam in tam fortem familiam.
#CALL# lysitelī quidem Philtonis fīliō. Lys. Enim mē nominat.
#CHARM# Familiam optumam occupauit. Lys. quid ego cessō hōs conloquī.
sed maneam etiam opinor, namque hoc commodum orditur loquī.
Ch. Vah. Call. quid est. Ch. Oblitus intus dūdum tibi sum dīcere:
modō mī aduenientī nugator quīdam occessit obuiam,
nimis pergraphicus sycophanta. is mille nummum sē aureum
meō datū tibi ferre et gnatō Lesbonicō aibat meō.
quem ego nec quī esset noram, neque eum ante usquam cōnspexī prius.
sed quid ridēs. Call. Meō adlegatū uenit, quasī quī aurum mihi
ferret aps tē, quod darem tuae gnatae dōtem, ut fīlius
tuōs, quandō illī ā mē darem, esse allatum id aps tē crederet
neū quī rem ipsam posset intellegere, [et] thēnsaurum tuom
mē esse penēs, atque eum [ā] mē lege populī patrium posceret.
#CHARM# Scite edepol. Call. Megaronidēs communis hoc meus et tuos
beneuolēns commentust. Charm.quīn conlaudō cōnsilium et probō.
[LUSITELES] quid ego ineptus, dum sermonem uereor interrumpere,
sōlus stō nec quod conatus sum agere agō. hominis conloquar.
Ch.quis hic est, quī hūc ad nōs incēdit. L. Charmidem socerum suom
Lysitelēs salutat. Charm. dī dent tibi, Lysitelēs, quae uelis.
#CALL# nōn ego sum salute dignus. Lys. Immō saluē, Calliclēs.
hunc priorem aequomst mē habēre: tunica propior palliost.
#CALL# deōs uolō cōnsilia uostra <uōbīs> rēctē uortere.
#CHARM# Filiam meam tibi despōnsam esse audiō. Lys. Nisī tū neuis.
Ch. Immō haud nōlō. L. Sponden ergō tuam gnatam uxōrem mihi.
#CHARM# Spondeō, et mille aurī Philippum dotis. Lys. Dotem nil moror.
#CHARM# #S# illa tibi placet, placenda dōs quoque est quam dat tibi.
postrēmō quod uīs nōn ducēs, nisī illud quod nōn uīs ferēs.
#CALL# iūs hic orat. Lys. Impetrabit tē aduocatō atque arbitrō.
istāc lege fīliam tuam sponden mī uxōrem darī.
Ch. Spondeō. #C# Et ego spondeō idem hoc. L. Oh saluete, adfinēs meī.
#CHARM# Atque edepol sunt rēs, quās propter tibi tamen suscēnsuī.
[LUSITELES] quid ego fēcī. Charm. Meum corrumpī quia perpessuss fīlium.
[LUSITELES] sī id mea uoluntate factumst, <est> quod mihi suscēnseās.
sed sine mē hoc aps tē impetrare quod uolō. Ch. quid id est. L. Sciēs.
sī quid stulte fēcit, ut ea missa faciās omnia.
quid quassās caput. Ch. Cruciatur cor mī, et metuō. L. quidnam id est.
#CHARM# Quom ille itast ut esse nōlō, id crucior. metuō, sī tibi
denegem quod mē ōrās, nē tē leuiorem erga mē putēs.
nōn grauabor. faciam ita ut uīs. Lys. Probus es. eō, ut illum euocem.
#CHARM# Miserumst, male promerita, ut merita sunt, sī ulciscī nōn licet.
[LUSITELES] aperite hoc, aperite properē et Lesbonicum, sī domist,
[foras] ēuocāte: ita subitost properē quod eum conuentum uolō.
Lesbonicusquis homō tam tumultuosō sonitū mē exciuit [subito] forās.
[LUSITELES] beneuolēns tuōs atque amīcus. Lesb. Satine saluē. dīc mihi.
[LUSITELES] rēctē. tuom patrem rediisse saluom peregre gaudeō.
Le.quis id ait. Ly. ego. Le. tūn uīdistī. Ly. Et tūte item uideās licet.
#LESB# O pater, pater mī, saluē. Charm. saluē multum, gnate mī.
#LESB# #S# quid tibi {pater} laboris Charm. Nihil euenit, nē time:
bene rē gesta saluōs redeo sī tū modō frūgī esse uīs.
haec tibi pactast Calliclī <huius> filia. Lesb. ego dūcam {pater}
et eam et sī quam aliam iubebis. Charm. Quamquam tibi suscēnsuī,
miseria <una> unī quidem hominist adfatim. Call. Immō huic parumst,
nam sī prō peccatis centum ducat uxorēs, parumst.
#LESB# at iam posthāc temperabō. Charm. Dicis, sī faciēs modō.
[LUSITELES] numquid causaest quīn uxōrem crās domum dūcam. Charm. [optimumst.] Licet.
tū in perendinum paratus sīs ut ducās. ω. Plaudite.

TRUCULENTUS

PROLOGUS

perparuam partem postulat plautus loci
dē uestris magnis atque amoenis moenibus,
athenās quō sine architectis cōnferat.
quid nunc. daturin estis an nōn. adnuont.
sciō rem quidem urbis mē ablaturum sine mora.
quid sī dē uostrō quippiam orem. abnuont.
eū hercle in uōbīs resident mōrēs pristinī,
ad denegandum ut celerī lingua utaminī.
sed hoc agamus quā hūc uentumst grātia.
athenis mutabō ita ut hoc est proscaenium
tantisper dum trānsigimus hanc cōmoediam.
hic habitat mulier, nōmen cuī est phronesium.
haec huius saeclī mōrēs in sē possidet:
numquam ab amatore [suo] postulat id quod datumst,
sed relicuom dat operam nē sit relicuom,
poscendō atque auferendō, ut mōs est mulierum.
nam omnēs id faciunt, cum sē amārī intellegunt.
* * *
ea sē peperisse puerum simulat militī,
quō citius rem ab eō auerrat cum puluisculō.
quid multa. †stuic superet muliere
†hiscum anima ad eum habentī erce teritur.
* * *

I.I

#DINIARCHUS#
nōn omnis aetās ad perdiscendum sat est
amantī, dum id perdiscat, quot pereat modīs.
neque eam ratiōnem eapse umquam educet Venus,
quam penēs amantum summa summarum redit,
quot amāns exemplis ludificetur, quot modīs
pereat quotque exoretur exorabulis:
quot illic blanditiae, quot illic iracundiae
sunt, quot supplicia danda, dī uostram fidem, huī,
quid perierandum est etiam, praeter munera:
primumdum mercēs annua, is prīmus bolust,
ob eam trēs noctēs dantur. intereā loci
†aut ara aut uinum aut oleum aut triticum,
temptat benignusne an bonae frūgī siēs.
quasī in piscinam rete quī iaculum parat,
quandō abiit rete pessum, adducit lineam.
sī inierit rete piscis, nē effugiat cauet:
dum hūc dum illuc rete <circumu>or<tit>, impedit
piscis usque adeō donicum eduxit forās.
itidem sī amātor id quod oratur dedit
atque est benignus potius quam frūgī bonae
[adduntur noctēs, interim ille hamum uorat],
sī semel amoris poculum accepit meri
eaque intrā pectus sē penetrauit potiō,
extemplō et ipsus periit et rēs et fidēs.
sī iratum scortumst forte amatorī suō,
bis perit amātor, ab rē atque <ab> animō simul.
sin alter altrī propitiust, idem perit:
sī rarās noctēs dūcit, ab animō perit.
sin crebrās dūcit, ipsus gaudet, rēs perit.
†iteca in aedibus lenosis†
prius quam ūnum dederis, centum quae poscat parat:
aut periit aurum aut cōnscissa pallula est
aut empta ancilla aut aliquod uasum argenteum
aut uasum ahenum antiquom aut lectus †laptiles
aut armariola Graeca, aut aliquid semper <est>
quod † petra debeatque amāns scortō suō.
atque haec celamus nōs clam magna industria,
quom rem fidemque nosque nosmet perdimus,
nē quī parentēs neū cognatī sentiant.
quōs cum celamus sī faximus cōnsciōs,
quī nostrae aetatī tempestiuō temperent,
unde anteparta demus postpartoribus,
faxim lenonum et scortorum † plūs est
et minus damnosorum hominum quam nunc sunt siet.
nam nunc lenonum et scortorum plūs est fere,
quam ōlim muscarum est cum caletur maxime.
nam nusquam alibī sī sunt, circum argentarias
scorta <et> lenonēs quī sedent cottidie,
ea nimia est ratiō. quippe quī certō sciō,
ibī plūs scortorum esse iam quam ponderum.
quōs quidem quam ad rem dicam in argentariis
referre habēre, nisī prō tabulis, nesciō,
ubī aera perscribantur usuraria:
accepta dicō, expēnsa nē quī cēnseat.
postrēmō id magnō in populō † mulier hominibus,
rē placida atque otiosa, uictīs hostibus:
amāre oportet omnēs quī quod dent habent.
nam mihi haec meretrīx quae hic habet, Phronesium,
suom nōmen omne ex pectore exmouit meō,
phronesim, nam phronesis est sapientia.
nam mē fuisse huic fateor summum atque intumum,
quod amantis multō pessimum est pecuniae.
eadem postquam alium repperit quī plūs daret,
damnosiorem, † mihi exinde immouit locō,
quem antehāc odiosum sibī esse memorabat mala,
Babyloniēnsem militem. is nunc dīcitur
uenturus peregre. eō nunc commenta est dolum:
peperisse simulat sēsē, ut mē extrudat foras
atque ut cum solō pergraecetur milite.
eum esse simulat militem puerō patrem.
eum istī suppositum puerum opinor pessumae.
mihi uerba rētur dare sē. an mē cēnsuit
celare sē potesse, grauida sī foret.
nam ego Lemnō adueniō Athenās nudius tertius,
legatus hinc quō cum publicō imperiō fuī.
sed haec quidem eius Astaphium est ancillula.
cum ea quoque etiam mihi fuit commercium.

I.II
Astaphium Ad forēs auscultate atque adseruate aedīs,
nē quis aduentor grauior abaetat quam adueniat,
neu, quī manus attulerit sterilēs intrō ad nōs,
grauidās forās exportet. nouī ego hominum mōrēs.
ita nunc adulescentēs moratī sunt: quini
aut senī adueniunt ad scorta congerronēs.
cōnsulta sunt cōnsilia: quandō intrō aduenerunt,
oenus eōrum aliquī ōsculum amīcae usque oggerit, dum illī agant ceterī cleptae.
sin uident quempiam sē adseruāre, obludiant quī custodem oblectent
per ioculum et ludum. dē nostrō saepe edunt: quod fartorēs, faciunt.
fit pol hoc, et pars spectatorum scitis pol haec uōs mē haud mentirī,
†ibī sibus pugnae et uirtutī dē praedonibus praedam capere.
at ecastor nōs rūrsum lepide referimus grātiam furibus nostrīs:
nam ipsī uident cum eōrum aggerimus bona atque etiam ultrō ipsī aggerunt ad nōs.
#DIN# #M# illis quidem haec uerberat uerbīs,
nam ego hūc bona mea degessī.
#AST# Commeminī, iam pol ego eumpse ad nōs, sī domī erit, mēcum adducam.
#DIN# heus, mane dum, Astaphium, prius quam abīs.
Ast.quī reuocat. Din. Sciēs. respice hūc. Ast.quis est.
#DIN# Vobis quī multa bona esse uolt. Ast. Datō, sī esse uīs.
#DIN# Faxō erunt. respice hūc modō. Ast. Oh,
enicās mē miseram, quisquis es.
#DIN# pessuma, mane.
#AST# Óptume, odiō es.
Diniarchusne illic est. atque is est.
#DIN# salua sīs. Ast. et tū.
#DIN# Fer contrā manum et pariter gradere.
#AST# Tuis seruiō atque audiēns sum imperiis.
#DIN# quid agis. Ast. Valeō et ualidum teneō.
peregre quoniam aduenis, cena detur.
#DIN# Bene dīcis benigneque uocas, Astaphium. Ast. Amabō,
sine mē īre, era quō iussit. Din. Eās. sed quid ais. Ast. quid uīs.
#DIN# dīc quō iter inceptās. quis est quem arcessis. Ast. Archilinem
†obstetricem. Din. Mala tū fēmina es, olēs unde es disciplinam.
manifestō mendacī, mala, teneō tē. Ast. quid iam, amābō.
Din.quia tē adducturam hūc dixerās eumpse, nōn eampse.
nunc mulier facta est iam ex uirō: mala es praestrigiatrix.
sed tandem ēloquere, quis is homost, Astaphium. nouōs amātor.
#AST# nimis otiosum tē arbitror hominem esse. Din.quī arbitrare.
Ast.quia tuō uestimentō et cibō alienis rēbus curās.
#DIN# Vōs mihi dedistis ōtium. Ast.quī, amābō. Din. ego expedibō.
rem perdidī apud uōs, uōs meum negotium abstulistis.
sī rem seruassem, fuit ubī negotiosus essem.
#AST# An tū tē Veneris pūblicum aut Amoris alia lege
habēre posse postulas, quīn otiosus fiās.
#DIN# illa, haud ego, habuit pūblicum: peruorse interpretaris.
nam aduorsum legem meam ob meam scripturam pecudem cēpit.
#AST# plerique idem quod tū facis faciunt reī male gerentēs.
ubī nōn est, scripturam unde dent, incusant publicanōs.
#DIN# Male uertit rēs pecuaria mihi apud uōs: nunc uicissim
uolō habēre aratiunculam prō cōpia hic apud uōs.
#AST# nōn aruōs hic, sed pascuost ager: sī arationes
habituruss, quī ararī solent, ad puerōs īre meliust.
hunc nōs habemus pūblicum, illī aliī sunt publicanī.
#DIN# Vtrosque pergnouī probe. Ast. Em istōc pol tū otiosuss,
cum et illic et hic peruorsus es. sed utriscum rem esse mauis.
#DIN# procaciorēs estis uōs, sed illī periuriorēs.
illis perit quidquid datur, neque ipsis apparet quicquam:
uōs saltem sī quid quaeritis, ecbibitis et comestis.
postrēmō illī sunt improbī, uōs nequam et gloriosae.
#AST# Male quae in nōs uīs, ea omnia tibi dīcis, Diniarche,
et nostram et illōrum uicem. Din.quī istuc. Ast. Rationem dicam:
quia quī alterum incusat probrī, sumpse enitere oportet.
tū ā nōbīs sapiēns nihil habēs, nōs nequam abs tēd habemus.
#DIN# O astaphium, haud istōc modō solita es mē ante appellāre,
sed blande, cum illuc, quod apud uōs nunc est, apud mē habebam.
#AST# dum uiuit, hominem noueris: ubī mortuost, quiescat.
tē dum uiuebās noueram. Din. An mē mortuom arbitrare.
Ast.quī potis [est], amābō, planius. quī antehāc amātor summus
habituss, nunc ad amīcam uenīs querimoniam deferre.
#DIN# Vestra hercle factum iniuria, quae properauistis ōlim:
rapere otiose oportuit, diū ut essem incolumis uōbīs.
#AST# Amator similest oppidī hostilis. Din. quō argūmentō [est].
#AST# Quam prīmum expugnarī potis [est], tam id optimum est amīcae.
#DIN# ego fateor, sed longē aliter est amīcus atque amātor:
certē hercle quam ueterrimus, tam hominī optimust amīcus.
<Ast. #S# uiuit. Din.> nōn hercle occidī, sunt mī etiam fundī et aedīs.
#AST# Cur, obsecrō, ergō ante ōstium prō ignotō alienoque astās.
<i> intrō, haud alienus tū quidem es. nam ecastor nēminem hodiē
mage amat corde atque animō suō, sī quidem habēs fundum atque aedīs.
#DIN# in melle sunt linguae sitae uostrae atque orationēs,
facta atque corda in felle sunt sita atque acerbō acetō:
eō dicta lingua dulcia datis, corde amara facitis.
#AST# [Amantēs sī quī nōn danunt, † nōn didicī fabularī.]
nōn istaec, mea benignitas, decuit tē fabularī,
sed istōs quī cum geniis suis belligerant parcipromī.
#DIN# Mala es atque eadem quae solēs inlecebra. Ast. ut exspectatus
peregre aduenistī, quam, obsecrō, cupiebat tē era uidere.
D. quid tandem. A. Te ūnum ex omnibus amat. D. Euge, fundī et aedīs,
per tempus subuenistis. sed quid ais, Astaphium. Ast. quid uīs.
#DIN# Estne intus nunc Phronesium. Ast. Vtut aliīs, tibi quidem intus.
#DIN# Valetne. Ast. Immō edepol melius iam fore sperō, tē ubī uidebit.
#DIN# hoc nōbīs uitium maxumumst, cum amamus tum <hoc> perimus:
sī illud quod uolumus dīcitur, palam cum mentiuntur,
uērum esse īnscitī credimus, nē ut iusta utamur ira.
A. Heia, haud itast rēs. D. Ain tū eam mē amāre. A. Immō unice ūnum.
D. Peperisse audīuī. A. Ah obsecrō, tacē, Diniarche. D. quid iam.
#AST# horrescō misera, mentiō quotiēns fit partionis,
ita paene nūlla tibi fuit Phronesium. ī intrō, amābō,
uise illam. atque opperiminō: iam exibit. nam lauabat.
#DIN# quid ais tū. quae numquam fuit praegnas, quī parere potuit.
nam equidem illī uterum, quod sciam, numquam extumere sēnsī.
#AST# Celabat metuebatque tē, nē tū sibī persuaderēs,
ut abortionī operam daret puerumque ut enicaret.
#DIN# Tum pol istī est puerō pater Babyloniēnsis milēs,
quoius nunc ista aduentum expetit. Ast. Immō ab eō ut nuntiatumst,
iam hic adfuturum aiunt eum. nondum aduēnisse mīror.
#DIN# ibō igitur intrō. Ast.quippinī. tam audācter quam domum ad tē.
nam tū quidem edepol noster es etiam nunc, Diniarche.
#DIN# Quam mox tē hūc recipis. Ast. iam hic erō: propest, profecta quō sum.
#DIN# Redī uērō āctūtum. ego interim hic apud uōs opperibor.

II.I
#AST# hahahae, requieuī,
quia intrō abiit odium meum.
tandem sola sum. nunc quidem meō arbitratu
loquar libere quae uolam et quae lubebit.
huic hominī amantī mea era apud nōs naeniam dīxit domī,
nam fundī et aedīs obligatae sunt ob Amoris praedium.
uērum apud hunc mea era sua cōnsilia summa eloquitur libere,
magisque adeō eī cōnsiliarius hic amicust quam auxiliarius.
dum fuit, dedit. nunc nihil habet: quod habebat nōs habemus,
iste id habet quod nōs habuimus. humanum facinus factumst.
āctūtum fortunae solent mutarī, uaria uitast:
nōs diuitem istum meminimus atque iste pauperēs nōs.
uerterunt sēsē memoriae. stultus sit quī id miretur.
sī eget, necessest nōs pati: amauit, aequom eī factum est.
piaculumst miserere nōs hominum reī male gerentum.
[bonīs esse oportet dentibus lenam probam,
adripere ut quisquis ueniat blandeque adloquī,
male corde cōnsultare, bene lingua loquī.]
meretricem sentis similem esse condecet,
quemquem hominem attigerit, profectō eī aut malum aut damnum dare.
numquam amatoris meretricem oportet causam noscere,
quīn, ubī nil det, prō īnfrequente eum mittat militia domum.
nec umquam erit probus quisquam amātor nisī quī reī inimicust suae.
nūgae sunt nisī, modō quom dederit, dare iam lubeat dēnuō.
is amatur hic apud nōs, quī quod dedit id oblitust datum.
dum habeat, dum amet. ubī nil habeat, alium quaestum coepiat.
aequō animō, ipse sī nihil habeat, aliīs quī habent, det locum.
[probust amātor, quī relictis rēbus rem perdit suam.]
at nōs male agere praedicant uirī solēre sēcum,
nosque esse auarās. quī sumus. quid male nōs agimus tandem.
nam ecastor numquam satis dedit suae quisquam amīcae amātor,
neque pol nōs satis accepimus neque umquam ūlla satis poposcit.
nam quandō sterilis est amātor ab datis,
sī negat sē habēre quod det, solī credimus,
nec satis accipimus, satis cum quod det nōn habet:
semper datorēs nouōs oportet quaerere,
quī dē thēnsauris integris demus danunt.
uelut hic agrestis est adulēscēns, quī hic habet,
nimis pol mortālis lepidus nimisque probus dator.
[sed is clam patrem etiam hāc nocte illac
per hortum trānsiluit ad nōs. eum uolō conuenīre.]
sed est huic unus seruōs uiolentissimus,
quī ubī quamque nostrarum uidet prope hāsce aedīs adgredirī,
item ut dē frumentō ānserēs, clāmōre absterret abigit.
ita est agrestis. sed forēs, quidquid est futūrum, feriam.
ecquis huic tutelam ianuae gerit. ecquis intus exit.

II.II

#TRUCULENTUS# quis illic est quī tam proterue nostrās aedīs arietat.
#AST# ego sum, respice ad mē. #TRUC# quid ego. nōnne ego uideor tibi.
quid tibi ad hāsce accessiō aedīs est prope aut pultatiō.
#AST# saluē. #TRUC# Sat mihi est tuae salutis. nil moror. nōn salueō.
aegrotare malim quam esse tua salute sanior.
sed uolō scīre, quid debetur hic tibi nostrae domī.
#AST# Comprime sīs eiram. #TRUC# Eam quidem hercle tū, quae solita es, comprime,
impudēns, quae per ridiculum rusticō suadēs stuprum.
#AST# Eiram dīxī: ut decepistī. dempsistī ūnam litteram.
nimis quidem hic truculentust. #TRUC# Pergin male loquī {mulier} mihi.
#AST# quid tibi ego male dicō. #TRUC# quia enim mē truncum lentum nominās.
nunc adeō, nisī abīs āctūtum aut dīcis quid quaerās citō,
iam hercle ego hic tē {mulier} quasī sus catulōs pedibus proteram.
#AST# Rus merum hoc quidemst. #TRUC# Pudendumst uērō clurinum pecus.
aduenistī hūc tē ostentatum, cum exornatis ossibus,
quia tibi suasō īnfecistī propudiosa pallulam.
[an eō bella es, quia accepistī armillās aeneās.]
A. Nunc placēs, cum mī inclēmenter dīcis. T. quid hoc quod tē rogō.
mancupion quī accipias, gestās tēcum ahenōs anulōs.
pignus da nī ligneae haec sunt quās habēs Victoriās.
#AST# nē attigās mē. #TRUC# Egon tē tangam. ita mē amabit sarculum,
ut ego mē rurī amplexarī mauelim patulam bouem
cumque ea noctem in stramentis pernoctare perpetem,
quam tuās centum cenatās noctēs mihi dōnō darī.
rūs tū mī opprobrās. ut nancta es hominem quem pudeat probrī.
sed quid apud nostrās negōtī {mulier} est aedīs tibi.
quid tū hūc occursas, in urbem quotiēnscumque aduenimus.
#AST# Mulierēs uolō conuenīre uostrās. #TRUC# Quās tū mulierēs
mihi narras, ubī musca nūlla fēminast in aedibus.
#AST# nūllan istic mulier habitat. #TRUC# Rus, inquam, abierunt. abī.
#AST# quid clamas, īnsane. #TRUC# Abire hinc nī properās grandī gradu,
iam hercle ego istōs fictōs compositōs crispōs cincinnōs tuos
unguentatōs usque ex cerebrō exuellam. Ast. Quanam grātia.
Truc.quia ad foris nostrās unguentis uncta es ausa accedere
quiaque istās buccās tam belle purpurissatās habēs.
#AST# Erubuī mecastor misera propter clāmōrem tuom.
#TRUC# Itane. erubuistī. quasī uērō corporī reliqueris
tuō potestatem coloris ullī capiendī, mala.
buccās rubrica, creta omne corpus intinxtī tibi.
pessumae estis. Ast. quid est quod uōbīs pessumae haec male fecerint.
T. Sciō ego plūs quam tū arbitrare scīre mē. A. quid id obsecrost
quod sciās. #TRUC# Erilis noster fīlius apud uōs Strabax
ut pereat, ut eum inliciatis in malam fraudem et probrum.
#AST# sānus sī uideare, dicam: dīcis contumeliam.
nēmō homō hic solet perire apud nōs. rēs perdunt suās.
ubī rēs perdidere, abīre hinc, sī uolunt, saluis licet.
ego istunc nōn nouī adulescentem uostrum. #TRUC# Veron sēriō.
quid maceria illa ait, in hortō quae est, quae in noctēs singulas
latere fit minor, quā istōc ad uōs damnī permēnsust uiam.
#AST# nil mīrum (uetus est maceria) laterēs sī ueterēs ruont.
#TRUC# Ain tū uērō ueterēs laterēs ruere. numquam edepol mihi
quisquam homō mortālis posthāc duarum rērum creduit,
nī ego uostra erō maiorī facta denarrauerō.
#AST# Estne item uiolentus ut tū. #TRUC# nōn enim ille meretriculis
munerandis rem coegit, uērum parsimonia
duritiaque: quae nunc ad uōs clam exportantur, pessumae.
ea uōs estis exunguiminī ebibitis. egone haec mussitem.
iam quidem hercle ibō ad forum atque haec facta narrabō senī,
neque istuc īnsegestī tergō coget examen malī.
#AST# #S# ecastor hic homō sinapī uictitet, nōn cēnseam
tam esse tristem posse. at pol erō beneuolēns uisust suō.
uērum ego illum, quamquam uiolentust, sperō inmutarī pote
blandimentis, oramentis, ceteris meretriciis.
uīdī equom ex indomitō domitum fierī atque aliās beluās.
nunc ad eram reuidebō. <sed> eccum odium progredītur meum.
trīstis exit. haud conuenit etiam hic dum Phronesium.

II.III
Diniarchus Piscis ego crēdō, quī usque dum uiuont lauant,
minus diū lauare quam haec lauat Phronesium.
sī proinde amentur, mulierēs diū quam lauant,
omnēs amantēs balneatorēs sient.
#AST# nōn quis parumper durare opperirier.
Din.quīn hercle lassus iam sum durandō miser:
mihi quoque prae lassitudine opus est <ut> lauem.
sed obsecrō hercle, Astaphium, <i> intrō ac nuntia
mē adesse, ut properet suade, iam ut satis lauerit.
A. Licet. D. Audin etiam. A. quid uīs. D. dī mē perduint,
quī tē reuocauī. nōn tibi dicebam ¤ ī ¤ modō.
#AST# quidnam reuocabās. improbuss nihilique homō:
tūte tibi mille passum peperistī moram.
#DIN# sed quid haec hic autem tam diū ante aedīs stetit.
nesciō quem praestolata est. crēdō, militem.
illum student iam. quasī uolturiī triduō
prius praediuinant, quō diē esurī sient:
illum inhiant omnēs, illī est animus omnibus.
mē nēmō magis respiciet, ubī is [est] hūc uenerit,
quasī abhinc ducentōs annōs fuerim mortuōs.
ut rem seruare suaue est! uae miserō mihi,
post factum flector, quī antepartum perdidī.
uērum nunc sī quā mī obtigerit hereditas
magna atque luculenta, nunc postquam sciō
dulce atque amarum quid sit ex pecunia,
ita ego illam edepol seruem itaque parce uictitem,
ut nūlla faxim cis diēs paucōs siet.
ego istōs, quī nunc mē culpant, cōnfutauerim.
sed aestuosās sentiō aperirī forēs,
quae obsorbent quidquid uenit intrā pessulōs.

II.IV
Phronesium Num tibi nam, amābō, ianua est mordax mea,
quō intrō īre metuās, mea uoluptās. Din. Ver uide,
ut tota floret, ut olet, ut nitide nitet.
#PHRON# quid tam īnficetuss, Lemnō adueniēns quī tuae
nōn dēs amīcae, Diniarche, sauium.
#DIN# Vah, uapulō hercle ego nunc, atque adeō male.
#PHRON# quō tē auortistī. Din. Salua sīs, Phronesium.
#PHRON# saluē. hicine hodiē cenas, saluōs cum aduenis.
#DIN# promisī. Phron. V.I cenabis. Din. V.I tū iusseris.
#PHRON# hic mē lubente faciēs. Din. Edepol mē magis.
nempe tū eris hodiē mēcum, mea Phronesium.
#PHRON# Velim, sī fierī possit. Din. cedo soleās mihi,
properate, auferte mēnsam. Phron. Amabō, sanun es.
#DIN# nōn edepol bibere possum iam, ita animō malest.
#PHRON# Mane, aliquid fīet, nē abī. Din. Ah, aspersistī aquam.
iam rediit animus. deme soleas, cedo bibam.
#PHRON# idem es mecastor quī solēs. sed dīc mihi,
benene ambulatumst. Din. Huc quidem hercle ad tē bene,
quia tuī uidendī cōpia est. Phron. Complectere.
#DIN# lubēns. heia, hoc est melle dulcī dulcius.
hoc tuīs fortunis, Iuppiter, praestant meae.
#PHRON# dan sauium. Din. Immō uel decem. Phron. Em istōc pauper es.
<semper> plūs pollicere quam ego abs tē postulō.
#DIN# utinam ā prīncipiō reī item parsissēs meae
ut nunc reparcis sauiis. Phron. #S# quid tibi
compendī facere possim, factum edepol uelim.
#DIN# iam lauta es. Phron. iam pol mihi quidem atque oculīs meīs.
num tibi sordere uideor. Din. nōn pol mihi quidem.
uērum tempestas, meminī, quondam <etiam> fuit,
cum inter nōs sordebamus alter dē alterō.
sed quid ego facinus audīuī adueniēns tuom,
quod tū hic mē absente nouī negōtī gesseris.
#PHRON# quid id est. Din. Primumdum, cum tū es aucta līberīs
cumque bene prouenistī salua, gaudeō.
#PHRON# Concedite hinc uōs intrō atque operite ōstium.
tū nunc superstēs sōlus sermonī meō es.
tibi mea cōnsilia summa semper credidī.
equidem neque peperī puerum neque praegnās fuī.
uērum adsimulauī mē esse praegnatem: haud negō.
#DIN# quem propter, ō mea uita. Phron. Propter militem
Babyloniēnsem, quī quasī uxōrem sibi
mē habebat annō, dum hic fuit. Din. ego sēnseram.
sed quid istuc. cuī reī tē adsimulare retulit.
#PHRON# ut esset aliquis laqueus et redimiculum,
reuersionem ut ad mē faceret dēnuō.
nunc hūc remisit nuper ad mē epistulam,
sēsē experturum quantī sēsē penderem:
sī quod peperissem id <nōn> necarem ac tollerem,
bona sua mēd habiturum omnia [esse]. Din. Auscultō lubēns.
quid dēnique agitis. Phron. Mater ancillās iubet,
quoniam iam decimus mēnsis aduentat prope,
aliam aliorsum īre, praemandare et quaerere
puerum aut puellam, quī supponatur mihi.
quid multa uerba faciam. tōnstricem Suram
nōuistī nostram, quae mercedem sēsē habet.†
#DIN# nouī. Phron. haec ut opera circumit, per familiās,
puerum uestigat. clanculum ad mē dētulit,
datum sibī esse dīxit. Din. O mercis malae.
eum nunc nōn illa peperit, quae peperit prior,
sed tū posterior. Phron. Ordine omnem rem tenēs.
nunc ut praemisit nuntium milēs mihi,
nōn multō post hic aderit. Din. Nunc tū tē interim
quasī prō puerpera hic procurās. Phron.quippinī,
ubī sine labōre rēs gerī pulcre potest.
ad suom quemque aequom est quaestum esse callidum.
#DIN# quid mē futūrum est, quandō milēs uenerit.
relictusne abs tē uiuam. Phron. V.I illud quod uolō
habēbō ab illō, facile inueniam quō modō
diuortium et discordiam inter nōs parem:
post id ego [totum] tēcum, mea uoluptās, usque erō
assiduō. Din. Immō hercle uērō accubuō mauelim.
#PHRON# [quīn] Dis hodiē sacruficare prō puerō uolō,
quintō diē quod fierī oportet. Din. Cēnseō.
#PHRON# nōn audēs aliquid mihi dare munusculum.
#DIN# lucrum hercle uideor facere mī, uoluptās mea,
ubī quippiam mē poscis. Phron. at ego, ubī abstulī.
#DIN# iam faxō hic aderit. seruolum hūc mittam meum.
#PHRON# sīc facitō. Din. quidquid attulerit, bonī cōnsulās.
#PHRON# Ecastor mūnus tē curaturum sciō,
ut cuius mē nōn paeniteat mittatur mihi.
#DIN# num quippiam aliud mē uīs. Phron. ut quandō ōtium
tibi sit ad mē reuisas, <et> ualeās. Din. Vale.
prō dī immortalēs, nōn amantis mulieris,
sed sociae unanimantis, fidentis fuit
officium facere quod modō haec fēcit mihi,
suppositionem puerī quae mihi credidit,
germanae quod sororī nōn credit soror.
ostendit sēsē iam mihi medullitus:
sciō mī īnfidelem numquam, dum uiuat, fore.
egone illam ut nōn amem. egone illī ut nōn bene uelim.
mē potius nōn amābō quam huic desit amor.
ego istī nōn mūnus mittam. iam † modō ex hoc locō
iubebō ad istam quinque deferrī minās,
praetereā obsonarī <una> dumtaxat mina.
multō illī potius bene erit quae bene uolt mihi,
quam mihi, quī mihimet omnia faciō mala.

II.u
Phronesium Puerō istī date mammam. ut miserae
matrēs sollicitaeque ex animō sumus cruciamurque!
edepol commentum male, cumque eam rem in corde agitō,
nimio minus perhibemur malae quam sumus ingeniō.
ego prima dē mē, domō docta, dicō.
quanta est cūrā in animō, quantum corde capiō
dolorem dolus nē occidat morte pueri:
māter dicta quod sum, eō magis studeō uītae.
quae ausa hunc sum, tantundem dolum <nunc> adgrediar.
lucrī causa auara probrum sum exsecuta,
alienōs dolorēs mihi supposiuī.
<sed> nūllam rem oportet dolose adgredirī,
nisī astū tōtam accurateque exsequare.
uosmet iam uidetis, ut ornata incēdō:
puerperiō ego nunc mēd esse aegram adsimulō.
male quod mulier facere incepit, nisī <id> efficere perpetrat,
id illī morbō, id illī seniost, ea illī miserae miseriast.
bene sī facere incepit, eius reī nimis citō odium percipit.
nimis quam paucae sunt defessae, male quae facere occeperunt,
nimisque paucae efficiunt, sī quid facere occeperunt bene:
mulierī nimiō male facere leuius onus est quam bene.
ego quod mala sum, matris opera mala sum et meapte malitia,
quae mē grauidam esse adsimulauī militī Babyloniō:
eam nunc malitiam accuratam milēs inueniat uolō.
is hic haud multō post, crēdō, aderit. nunc prius praecaueō sciēns
sumque ornata ita ut aegra uidear, quasī puerperiō cubem.
date mī hūc stactam atque ignem in aram, ut uenerem Lucinam meam.
hic apponite atque abite ab oculīs. ehō, Pithecium,
face ut accumbam, accēde, adiuta. em sīc decet puerperam.
soleās mihi deduce, pallium inice in mē hūc, Archilis.
ubī es, Astaphium. fer hūc uerbenam mī intus et bellaria.
date aquam manibus. nunc ecastor adueniat milēs uelim.

II.ui
Stratophanēs nē expectetis, spectātōrēs, meās pugnās dum praedicem:
manibus duella praedicare soleō, haud in sermonibus.
sciō ego multōs memorauisse militēs mendācium:
et Homeronida et postilla mille memorarī pote,
quī et conuictī et condemnatī falsis dē pugnīs sient.
nōn laudandust cuī plūs credit quī audit quam <ille> quī uidet:
[nōn placet quem illī plūs laudant quī audiunt, quam quī uident.]
pluris est oculatus testis unus quam auritī decem.
quī audiunt audita dicunt, quī uident plānē sciunt.
nōn placet quem scurrae laudant, manipularis mussitant,
neque illī quōrum lingua gladiorum aciem praestringit domī.
strenuī nimiō plūs prosunt populō quam argutī et cati:
facile sibī facunditatem uirtūs argutam inuenit,
sine uirtūte argutum ciuem mihi habeam prō praefica,
quae aliōs conlaudat, eapse sēsē uērō nōn potest.
nunc ad amīcam decimō mēnse post Athenās Atticas
uisō, quam grauidam hic relīquī meō compressu, quid ea agat.
#PHRON# uidē quis loquitur tam propinque. Astaphium Milēs, mea Phronesium,
tibi adest Stratophanēs. nunc tibi opust, aegram ut tē adsimulēs. #PH# tacē.
cuī adhūc ego tam mala eram monetrix, mē maleficiō uincerēs.
St. Peperit mulier, ut ego opinor. A. uīn adeam ad hominem. #PH# Volō.
#S# Euge, Astaphium eccam it mī aduorsum. A. saluē ecastor, Stratophanēs.
[uenire] saluom <tē> Strat. Sciō. sed peperitne, opsecrō, Phronesium.
#AST# peperit puerum nimium lepidum. #STRAT# Ehem, ecquid meī similest. Ast. Rogās.
quīn ubī natust machaeram et clupeum poscebat sibī.
#STRAT# Meus est, sciō iam dē argumentis. Ast. Nimium tuī similest. #STRAT# Papae,
iam magnust. iamne iit ad legiōnem. ecquae spolia rettulit.
#AST# heia, nudius quintus nātus ille quidem est. #STRAT# quid posteā.
inter tot diēs quidem hercle iam aliquid āctum oportuit.
quid illī ex uterō exitiost prius quam poterat īre in proelium.
#AST# Cōnsequere atque illam saluta et gratulare illī. #STRAT# Sequor.
#PHRON# ubī illa, obsecrō, est quae mē hic reliquit, eapse abiit. ubist.
A. Adsum, adducō tibi exoptātum Stratophanem. #PH# ubī is est, obsecrō.
#STRAT# Mars peregre adueniēns salutat Nerienem uxōrem suam.
quom tū rēctē prouenistī quomque es aucta līberīs,
gratulor, quom mihi tibique magnum peperistī decus.
#PHRON# saluē, quī mē interfecistī paene uita et lumine
quīque mihi magnī doloris per uoluptātem tuam
condidistī in corpus, quō nunc etiam morbō misera sum.
#STRAT# heia, haud ab rē, mea uoluptās, tibi istic obuenit labōs.
fīlium peperistī, quī aedīs spoliis opplebit tuās.
#PHRON# Multō ecastor magis oppletis triticī opust granariis,
nē, ille prius quam spolia capiat, hic nōs extinxit famēs.
#STRAT# habe bonum animum. Phron. Sauium pete hinc sīs. ah, nequeō caput
tollere, ita dolet itaque ego † medulō, neque etiam queō
pedibus mea sponte ambulare. #STRAT# #S# hercle mē ex mediō mari
sauium petere tuom iubeas, petere hau pigeat [mē], mel meum.
id ita esse experta es. nunc experiere, mea Phronesium,
mē tē amāre. adduxī ancillās tibi eccās ex Suria duas,
is tē dōnō. adduce hoc tū istās. sed istae reginae domī
suae fuerunt ambae, earum patriam ego excidī manū.
his tē dōnō. Phron. Paenitetne tē quot ancillās alam,
quīn examen super adducas, quae mihi comedint cibum.
St. Hoc quidem herclest ingratum dōnum. cedo tū mī istam purpuram.
mea uoluptās, attulī eccam pallulam ex Phrygia tibi.
tene tibi. Phron. Hocine mī ob laborēs tantōs tantillum darī.
#STRAT# periī hercle <ego> miser. iam <mī> aurō contrā cōnstat fīlius:
†etiam num malī pendit addit purpuram. ex Arabia tibi
attulī tus, Pontō amomum. tene tibi, uoluptās mea.
#PHRON# Accipe hoc, <Astaphium,> abduce hāsce hinc ē cōnspectū Surās.
#S# ecquid amās mē. #PH# Nihil ecastor, neque merēs. #S# nilne huic sat est.
nē bonum uerbum quidem ūnum dīxit. uīgintī minis
uenire illaec posse crēdō dona quae eī dōnō dedī.
uehementer nunc mī est irata, sentiō atque intellegō.
uērum abibō. quid ais. nunc tū num neuis mē, uoluptās mea,
quō uocatus sum īre ad cēnam. mox hūc cubitum uenerō.
quid tacēs. planissume edepol periī. sed quid illuc nouī est.
quis <hic> homost, quī dūcit pompam tantam. certumst quō ferant
obseruāre. huic crēdō fertur. uērum iam scībō magis.

II.uii
Cyamus Ite ite hāc simul, mulierī damnigerulī,
forās egeronēs, bonorum exagogae.
satin, sī quis amat, nequit quīn nihilī sit atque improbis sē artibus expoliat.
nam hoc quī sciam, nē quis id quaerat ex mē,
domist quī facit improba facta amātor,
quī bona sua prō stercore habet, forās iubet ferrī, metuit
<nē> apud nōs <nōn> mundissimum sit.
purās sibī esse uolt aedīs: domī quidquid habet, eicitur ἔξω.
quandoquidem ipsus perditum sē it, sēcrētō hercle equidem eum adiutabō,
neque mea quidem opera umquam hilō minus properē quam pote peribit.
nam iam dē hoc obsoniō dē mina deminuī una modō
quinque nummōs. mihi detraxī partem Herculaneam.
nam hoc adsimile est quasī dē fluuiō quī aquam deriuat sibi:
nisī deriuetur, tamen omnis ea aqua abeat in mare.
nam hoc in mare abit misereque perit sine bona omnī grātia.
haec cum uideō fierī, suffuror suppilō,
dē praeda praedam capiō.
meretricem ego item esse reor, mare ut est:
quod dēs deuorat <nec dat>is umquam abundat.
hoc saltem: <rem> seruat nec ullī ubī sit apparet:
dēs quantumuis, nusquam apparet, neque datorī neque acceptricī.
uelut haec meretrīx meum erum miserum sua blanditia
<paene> intulit in pauperiem:
priuabit bonīs, luce, honore atque amicis.
attat, eccam adest propinque. crēdō audisse haec mē loquī.
pallida est, ut peperit puerum. adloquar quasī nesciam.
iubeō uōs saluēre. Phron. Noster Cyame, quid agis. ut ualēs.
#CYAM# Valeō, et ueniō ad minus ualentem, et melius quī ualeat ferō.
erus meus, ocellus tuōs, ad tē ferre mē haec iussit tibi
dona quae uidēs illōs ferre, et hās quinque argentī minās.
#PHRON# pol haud perit quod illum tantum amō.
#CYAM# iussit orare, ut haec grata haberēs tibi.
#PH# Grata acceptaque ecastor habeō. iube <uasa> auferrī intrō, ī Cyame.
#AST# ecquid auditis, haec quae iam <Cyamo> imperat.
#CYAM# Vasa nōlō auferant: desiccarī iube.
A. Ímpudēns mecastor, Cyame, es. #C# egone. A. Tū. #C# Bona fide.
tūne ais mē impudentem esse, ipsa quae sīs stabulum flagitī.
#PHRON# dīc, amābō tē, ubī est Diniarchus. Cyam. Domī.
#PHRON# dīc ob haec dona, quae ad mē <hodiē> miserit,
mē illum amāre plurimum omnium hominum meritō,
mēque honōrem illī habēre omnium maxumum,
atque ut hūc ueniat <ad mē> obsecrare. Cyam. Ílicet.
sed quisnam illic homost, quī ipsus sē comest, trīstis, oculīs malis.
animō hercle homost suō miser,
quisquis est. Phron. Dignust mecastor. nequam est. nōn nostī, obsecrō,
militem, hic apud mē <quī> erat. huius pater puerī illic est.
usque abegī, aspulī, iussī abi<ret. tamen>
mānsit: auscultat, obseruat quam rem agam. #C# Nouī hominem nihilī.
illicinest. Phron. Íllic est. Cyam. #M# intuetur gemēns.
traxit ex intimō uentre suspiritum.
hoc uide, dentibus frendit, icit femur.
num obsecrō nam hariolust, quī ipsus sē uerberat.
#S# nunc ego meōs animōs uiolentōs meamque iram ex pectore iam promam.
loquere: unde es. cuius es. cur aususs mī inclēmenter dīcere. #C# Lubitumst.
#STRAT# istucine mihi respondēs. Cyam. Hoc. nōn ego tē floccī faciō.
#S# quid tū. cur ausa es alium tē dīcere amāre hominem. #PH# Lubitumst.
#STRAT# Ain tandem. istuc prīmum experiar. tūn tantillī donī causa,
holerum atque escarum et poscarum, moechum malacum, cincinnatum,
umbraticulum, tympanotribam amas, hominem nōn naucī. #C# Quae haec rēs.
meone [erō tū], improbe tū, male dīcere <ero> audēs, fōns uitī et peiurī.
#S# Verbum ūnum adde istōc: iam hercle ego tē hic hāc offatim cōnficiam.
#C# Tange modō, iam ego <tē> hic agnum faciam et medium distruncabō.
sī tū in legione bellator cluēs, at ego in culina clueō.
#PH# sī aequom facias, aduentorēs meōs <nōn> incusēs, quōrum
mihi dona accepta et grata habeō, tuaque ingrata, quae abs tē accepī.
#S# Tum pol ego et donis priuatus sum et periī. #PH# Plane istuc est.
#CYAM# quid nunc ergō hic odiosuss, cōnfessus omnīnō reus.
#S# periī hercle hodiē, nisī hunc ā tē abigō. #C# accēde hūc modō, adī hūc modō.
#S# etiam, scelus uirī, minitare. quem ego [offatim iam] iam iam concipilabō.
quid tibi hūc uentiō est. quid tibi hanc aditiō est.
quid tibi hanc notiō est, inquam, amīcam meam.
emoriere ocius, nī manū uiceris.
#CYAM# quid, manū uicerim. #STRAT# Fac quod iussī, mane.
iam ego tē hic offatim cōnficiam, <sīc> occidī tē optumum est.
#CYAM# Captiost: istam machaeram longiōrem habēs quam haec est.
sed uērum <mē> sine dum petere: siquidem belligerandum est tēcum,
aderō, dum ego tēcum, bellator, arbitrum aequom ceperim.
sed ego cessō hinc mē amolirī, uentre dum saluō licet.

II.uiii
#PHRON# datin soleās. atque mē intrō āctūtum ducite,
nam mihi dē uentō miserae condoluit caput.
#STRAT# quid mihi futūrum est, cuī duae ancillae dolent,
quibus tē donauī. iamne abiistī. em sīc datur.
quō pactō excludī, quaesō, potuī planius,
quam exclusus nunc sum. pulcre ludificor. sine.
quantillō mī opere nunc persuaderī potest,
ut ego his suffringam talōs totis aedibus.
num quippiam tam immutat mōrēs mulierum.
postquam filiolum peperit, animōs sustulit.
nunc quasī mī dicat: nec tē iubeō neque uotō
intrō īre in aedīs. at ego nōlō, nōn eō.
ego faxō dicat mē in diēbus pauculis
crudum uirum esse. sequere mē hāc. uerbum sat est.

III.I

#STRABAX#
rūs mane dūdum hinc īre mē iussit pater,
ut bubus glandem prandiō depromerem.
post illoc quam uenī, aduenit, sī dīs placet,
ad uillam argentum meō quī debebat patrī,
quī ouis tarentinās erat mercatus dē patre.
quaerit patrem. dicō esse in urbe. interrogō,
quid eum uelit *
homō cruminam sibī dē collō detrahit,
minās uīgintī mihi dat. accipiō libēns,
condō in cruminam. ille abit. ego properē minās
ouis in crumina hāc in urbem detulī.
fuit edepol Mars meō periratus patrī,
nam ouēs illius hau longē absunt ā lupis.
nunc ego istōs mundulōs urbanōs amasios
hoc ictū exponam atque omnis eiciam forās.
eradicarest certum cumprimis patrem,
post id locorum mātrem. nunc hoc deferam
argentum ad hanc, quam mage amō quam mātrem meam.
tat, ecquis intust. ecquis hoc aperit ōstium.
#ASTAPHIUM# quid istuc. alienun es, amābō, mī strabax,
quī nōn extemplō <intro> ieris. #STRAB# Anne oportuit.
#AST# ita tē quidem, quī es familiaris. #STRAB# Ibitur,
nē mē morarī cēnseās. Ast. Lepide facis.

III.II

#TRUCULENTUS#
mīrum uidētur, rūre erilem fīlium
strabacem nōn rediisse. nisī sī clanculum
conlapsus est hic in corruptelam suam.
#AST# iam pol illic inclamabit mē sī aspexerit.
#TRUC# nimiō minus saeuōs iam sum, Astaphium, quam fuī,
iam nōn <ego> sum truculentus, nōlī metuere.
#AST# quid uīs. quī<d metuam>. tuam expectō truculentiam.
#TRUC# dīc impera mihi quid libet quō uīs modō.
nouōs omnis mōrēs habeō, ueterēs perdidī.
uel amāre possum uel iam scortum dūcere.
#AST# lepide mecastor nuntiās. sed dīc mihi,
haben Truc. Marsipum tē fortasse dīcere.
#AST# intellexistī lepide quid ego dicerem.
#STRAT# heus tū, iam postquam in urbem crēbrō commeō,
dicax sum factus. iam sum caūllator probus.
#AST# quid id est, amābō. istaec ridicularia,
cauillationēs, uīs opinor dīcere.
#STRAT# istud pauxillum differt ā cauillibus.
#AST# sequere intrō [mē], amābō, mea uoluptās. #STRAT# Tene hoc tibi:
rabonem habētō, ut mēcum hanc noctem siēs.
#AST# periī, rabonem. quam esse dicam hanc beluam.
quīn tū arrabonem dīcis. #STRAT# ¤ ā ¤ faciō lucrī,
ut Praenestinis conia est ciconia.
#AST# sequere, obsecrō. #STRAT# strabacem hic opperiar modō,
sī rūre ueniat. Ast. Is quidem hic apud nōs est strabax,
modō rūre uenit. #STRAT# priusne quam ad mātrem suam.
eū edepol hominem nihilī. Ast. Iamne autem ut solēs.
#STRAT# iamne nihil dicō. Ast. I intrō, amābō, cedo manum.
#STRAT# Tene. in tabernam ducor deuorsoriam,
ubī male accipiar mea mihi pecunia.

IV.I

#DINIARCHUS#

neque gnatust neque progignetur neque potest reperirier
cuī ego nunc <aut> dictum aut factum melius quam Venerī uelim.
dī magnī, * ut ego laetus sum et laetitia differor.
ita ad mē magna nuntiauit Cyamus hodiē gaudia:
mea dona deamata acceptaque habita esse apud Phronesium.
quom hoc iam uolup est, tum illuc nimium magnae mellinae mihi,
militis odiosa ingrataque habita. totus gaudeō.
mea pila est: sī repudiatur milēs, mulier mēcum erit.
saluōs sum, quia pereō. sī nōn peream, plānē perierim.
nunc speculabor quid ibī agatur, quis eat intrō, quī foras
ueniat. procul hinc obseruābō, meīs quid fortunis fuat.
quia nihil habeō ūnum animōs mouī mī hic omnia agam precario†

#ASTAPHIUM#
lepide efficiam meum ego officium: uide intus modō ut tū tuom item efficiās.
ama, id quod decet, rem tuam: istum exinanī.
nunc dum istī lubet, dum habet, tempus eī reī † secundas
prome uenustatem amantī tuam, ut gaudeat cum perdis.
ego hic interim restitāns praesidebō,
istic dum sīc faciat domum ad tē exagogam.
nec quemquam interim istōc ad uōs, quī sit odiō,
intrō mittam: tū perge, ut lubet, ludō in istōc.
Din.quis istest, Astaphium, indica, quī perit. Ast. Amabō, hicin tū erās.
#DIN# Molestusne sum. Ast. Nunc magis quam fuistī,
nam sī quid nōbīs ūsust nōbīs molestus†
sed obsecrō, da mī operam, ut narrem quae uolō.
#DIN# nam quid est. num mea refert. Ast. nōn mussitō.
intus bolōs quōs dat! Din. quid. amātor nouōs quispiam.
#AST# Íntegrum et plenum adortast thēnsaurum. Din.quis est.
#AST# ēloquar, sed tū tacetō. nostin tū hunc Strabacem. Din. quidnī.
#AST# sōlus summam <nunc> habet hic apud nōs, nunc is est fundus nōbīs.
animō bonō male <rem> gerit. Din. Perit hercle, ego idem *
bona perdidī, mala repperī, factus sum extimus ā uōbīs.
#AST# stultus es, quī facta īnfecta facere uerbīs postulēs.
Thetis quoque etiam lamentandō pausam fēcit fīliō.
#DIN# nōn ego nunc intrō ad uōs mittar. Ast. quīdum quam milēs magis.
Din.quia enim plūs dedī. Ast. plūs enim es intrō missus, quom dabās.
sine uicissim quī dant [operam] ob illud quod dant operis utier.
litterās didicisti: quandō scīs, sine aliōs discere.
#DIN# discant, dum mihi commentarī liceat, nī oblitus siem.
#AST# quid erit intereā magistrae, dum tū commentabere.
uolt [interim] illa itidem commentarī. D. quid. A. Rem accipere identidem.
#DIN# dedī equidem hodiē: <iussi> eī quinque argentī deferrī minās,
praetereā una mina obsonatum. Ast. Idem istuc delatum sciō.
dē eō nunc bene sunt tua uirtūte. Din. Eī, meane [ut] inimicī meī
bona istic caedent. mortuom hercle mē quam ut id patiar mauelim.
#AST# †Stultus quid est aperire. Din. quid iam. Ast.quia pol mauelim
mihi inimicōs inuidere, quam mēd inimicis meīs.
nam inuidere aliī bene esse, tibi male esse, miseria est.
quī inuident egent. illis quibus inuidetur, ī rem habent.
#DIN# nōn <meī> licet obsonī mē participem fierī.
#AST# sī uolebās participarī, auferrēs dimidium domum.
nam item ut Acheruntī hic <apud nos> ratiō acceptī scribitur:
intrō accipitur. quandō acceptumst, nōn potest ferrī forās.
bene ualē. D. Resiste. A. Omitte. D. A, mitte intrō. A. Ad tē quidem.
#DIN# immō istōc ad uōs <uolō> īre. Ast. nōn potest, nimium petis.
#DIN# Experirī [sine] Ast. Immō opperire. uīs est experirier.
#DIN# dīc mē adesse. Ast. Abī, occupatast. rēs itast, nē frūstrā sīs.
D. Redin an nōn redis. A. Vocat mē quae in mē potest plūs quam potes.
D. Vnō uerbo A. Eloquere. D. Mittin mē intrō. A. Mendax es, abī.
ūnum aiebas, tria iam dixtī uerba, atque <ea> mendacia.
#DIN# Abiit intrō, exclusit. egon ut haec mihi patiar fierī.
iam hercle ego tibi, inlecebra, lūdōs faciam clāmōre in uia,
quae aduersum legem accepistī ā plurimis pecuniam.
iam hercle apud nouōs omnis magistratus faxō erit nōmen tuom,
post id ego tē manum iniciam quadrupulī, uenefica,
suppostrix puerum. ego edepol iam tua probra aperibō omnia.
nihil mē <prohibet,> perdidī omne quod fuit: fiō impudēns,
nec mī adeost tantillum pēnsī iam, quōs capiam calceōs.
sed quid ego hic clamō. quid sī mē iubeat intromittier.
conceptis mē nōn facturum uerbīs iurem, sī uelit.
nūgae sunt. sī stimulōs pugnīs caedis, manibus plūs dolet.
dē nihilō nihil est īrāscī, quae tē nōn floccī facit.
sed quid hoc est. prō dī immortalēs, Calliclem uideō senem,
meus quī adfinis fuit, ancillās duās cōnstrictās dūcere,
alteram tōnstricem huius, alteram ancillam suam.
pertimui: postquam una cūrā cor meum mouit modō,
timeō nē male facta antiqua mea sint inuenta omnia.



#CALLICLES#
egon tibi male dicam tibique aut male uelim. ut animus meust,
propemodum expertae estis, quam ego sim mitis tranquillusque homō.
rogitauī ego uōs uerberatās ambās pendentis simul.
commeminī, quō quicque pactō sitis cōnfessae sciō.
hic nunc uolō scīre eōdem pacton sine malō fateaminī.
quamquam uōs colubrinō ingeniō ambae estis, edicō prius,
nē duplicis habeatis linguas, nē ego bilinguis uōs necem,
nisī sī ad tintinnaculōs uoltis uōs educī uirōs.
#ANCILLA# uīs subigit uērum faterī, ita lora laedunt bracchia.
#CALL# at sī uērum mī eritis fassae, uinclis exsolueminī.
#DIN# Etiamnum quid sit negōtī, falsus incertusque sum,
nisī quia timeō tamen, egomet <quia> quod peccauī sciō.
#CALL# Omnium prīmum diuersae state em sīc, istuc uolō.
nēue inter uōs significetis, ego erō pariēs. loquere tū.
Anc. quid loquar. Call. quid puerō factumst, mea quem peperit filia,
meō nepote. capita rērum <ede> expedite. Anc. Istae dedī.
#CALL# iam tacē. accepistin puerum tū ab hāc. Tōnstrix Accepī. Call. tacē.
nil moror praetereā. satis es fassa. Ton. īnfitiās nōn eō.
#CALL# iam liuorem uerbō scapulis istōc concinnās tuīs.
conueniunt adhūc utriusque uerba. Din. uae miserō mihi,
mea nunc facinora aperiuntur, clam quae spērāuī fore.
#C# Loquere tū. quī dare tē huic puerum iussit. Anc. Era maior mea.
[Call. quid tū, cur eum accepistī. Ton. Era mēd ōrāuit minor,
puer ut <sibi> ferretur eaque ut celarentur omnia.]
#C# Loquere tū. quid eō fēcistī puerō. T. Ad meam eram detulī.
#CALL# quid eō puerō tua era fēcit. Ton. Erae meae extemplō dedit.
#C# Quoī, malum, erae. A. Duae sunt istae. #C# Caue tū nisī quod tē rogō.
ex tē exquirō. Ton. Mater, inquam, filiae dōnō dedit.
#C# plūs quam dūdum [inqua] loquere. T. plūs tū rogitās. #C# Responde ocius:
quid illa cuī donatus <puer> est. T. Supposiuit. #C# cui. T. Sibī.
#CALL# prō filiolon. T. Prō filiolō. #C# dī, obsecrō uostram fidem,
ut facilius alia quam alia eundem puerum ūnum parit:
haec labōre alienō puerum peperit sine doloribus.
puer quidem beatust: matrēs duās habet et auiās duās.
iam metuō, patrēs quot fuerint. uide sīs facinus muliebre.
Anc. Magis pol haec malitia pertinet ad uirōs quam ad mulierēs.
uir illam, nōn mulier praegnatem fēcit. Call. Idem ego istuc sciō.
tū bona eī custōs fuistī. Anc. plūs potest quī plūs ualet.
uir erat, plūs ualebat: uīcit, quod petebat abstulit.
#CALL# et tibi quidem hercle idem attulit magnum malum.
Anc. Idem istuc ipsa, etsī tū taceas, reapse experta intellegō.
#CALL# numquam tē facere hodiē quiuī, ut is quis esset dicerēs.
Anc. Tacuī adhūc: nunc <nōn> tacēbō, quandō adest nec sē indicat.
#DIN# lapideus sum, commouere mē miser nōn audeō.
rēs palam omnis est, meō illic nunc sunt capitī comitia.
meum illuc facinus, mea stultitia est. timeō, quam mox nominer.
#CALL# loquere, fīliam meam quis integram stuprauerit.
Anc. Videō ego tē, propter male facta quī es patronus parietī.
#DIN# neque uiuōs neque mortuōs sum, nē<que> quid nunc faciam sciō,
neque ut hinc abeam neque ut hunc adeam sciō, timore torpeō.
#CALL# dicin an nōn. Anc. Diniarchus, quoi illam prius desponderās.
#C# ubī is homost quem dīcis. D. Adsum, Calliclēs. per tua obsecrō
genua tē, ut istuc īnsipienter factum sapienter feras,
mihique ignoscās quod animī impōs uīnī uitiō fecerim.
#CALL# nōn placet <quī> in mutum culpam cōnfert, <quī nōn> quit loquī.
nam uinum sī fabularī possit, sē defenderet.
nōn uinum <uiris> moderarī, sed uirī uīnō solent,
quī quidem probī sunt. uērum quī improbust sī quasī bibit
sīue adeō caret temetō, tamen ab ingeniō improbust.
#DIN# sciō equidem quae nōlō multa mī audienda ob noxiam.
ego tibi mē obnoxium esse fateor culpae compotem.
Anc. Calliclēs, uide in quaestione nē faciās iniuriam:
reus solutus causam dīcit, testis uinctōs attinēs.
#CALL# soluite istās. agite, abite tū domum et tū autem domum.
ēloquere haec erae tū: puerum reddat, sī quis eum petat.
eamus tū in iūs. Din. quid uīs in iūs mē īre. tū es praetor mihi.
uērum tē obsecrō, ut tuam gnatam dēs mī uxōrem, Calliclēs.
#CALL# eundem pol tē iudicasse quī admistī eam rem intellegō.
nam haud mānsistī, dum ego darem illam: tūte sumpsistī tibi.
nunc habeās ut nactuss. uērum hoc ego tē multabō bolō:
sex talenta magna dotis demam prō ista īnscitia.
#DIN# Bene agis mēcum. Call. Filium istinc tuom tē meliust repetere.
cēterum uxōrem quam prīmum potest abduce ex aedibus.
ego abeō. iam illī remittam nuntium adfinī meō,
dicam ut aliam condicionem fīliō inueniat suō.
#DIN# at ego ab hāc puerum reposcam, nē mox īnfitiās eat.
nihil est, nam eapse ultrō ut factumst fēcit omnem rem palam.
sed nimium pol opportune eccam eapse egreditur forās.
nē ista stimulum longum habet, quae usque illinc cor pungit meum.


Phronesium Blitea et luteast meretrīx nisī quae sapit in uīnō ad rem suam.
sī alia membra uīnō madeant, cor sit saltem sobrium.
nam mihi diuidiaest, [in] tōnstricem meam sīc conuictam male.
ea dīxit, eum Diniarchī puerum inuentum fīlium.
ubī id audīuī, quam <ego properē potuī egressa hūc sum forās.
#DIN# lubet adire> quam penēs est mea omnis rēs et liberī.
#PHRON# Videō eccum quī suis tutorem mēd optauit līberīs.
#DIN# Mulier, ad <tē> sum profectus. #PH# quid agitur, uoluptās mea.
#DIN# nōn uoluptās, aufer nugas, nil ego nunc dē istāc rē agō.
#PHRON# sciō mecastor quid uelis et quid postulēs et quid petās.
mē uidere uīs, [et mē] tē ā mē īre postulas, puerum petis.
#DIN# dī immortalēs, ut planiloqua est, paucīs ut rem ipsam attigit.
#PHRON# sciō equidem spōnsam tibi esse et fīlium ex spōnsa tua
et tibi uxōrem ducendam, [iam] esse alibī iam animum tuom
et <mē> quasī prō derelicta: sciō, abituruss. sed tamen
cogitatō, mus pusillus quam sit sapiēns bestia,
aetātem quī nōn cubilī <uni> umquam committit suam,
quīn, sī ūnum obsideatur, aliud <iam> perfugium <ele>gerit.
#DIN# Otium ubī erit, dē istīs rēbus tum amplius tēcum loquar.
nunc puerum redde. Phron. Immō amābō ut hōs diēs aliquōs sinas
eum esse apud mē. Din. Minime. Phron. Amabō. Din. quid opus <est>. Phron. In rem meam <est>.
trīduom hoc saltem, dum aliquō milēs circumducitur,
sine mē habēre: siquidem habēbō, tibi quoque etiam proderit.
sī auferēs [puerum], ā milite omnis [tum] mihi spēs animam efflauerit.
#DIN# Factum cupiō, nam nefacere sī uelim, nōn est locus.
nunc puerō utere et procura, quandō quor curēs habēs.
#PH# Multum amō tē ob istam rem mecastor. ubī domī metuēs malum,
fugitō hūc ad mē: saltem amīcus mī estō † manubinarius.
D. Bene ualē, Phronesium. #PH# <An nōn et>iam tuom oculum uocās.
#DIN# id quoque interim † futatim nōmen commemorabitur.
numquid uīs. #PH# Fac ualeās. D. Operae ubī mī erit, ad tē uenerō.
#PHRON# ille quidem hinc abiit, abscessit. dīcere hic quiduīs licet.
uērum est uerbum quod memoratur: ubī amīcī ibidem <sunt> opēs.
propter hunc spēs etiamst hodiē † tantum irī militem.
quem ego ecastor mage amō quam mē, dum id quod cupiō inde auferō.
quae cum multum abstulimus, hau multum <eius> apparet quod datum est:
ita sunt gloriae meretricum. Astaphium aha tacē. Phron. quid est, obsecrō.
A. <Pater> adest puerī. #PH# Sine eumpse adire hūc. sine, sī is est modō.
A. <Ipsus est>. #PH# Sine eumpse adire, ut cupit, ad mē. A. Rectam tenet.
#PHRON# nē istum ecastor hodiē aspiciam cōnfectum fallaciis.

V.I
Stratophanēs ego minam aurī ferō supplicium † damnis ad amīcam meam:
ut illud acceptum sit, prius quod perdidī, hoc addam īnsuper.
sed quid uideō. eram atque ancillam ante aedīs. adeundae haec mihi.
quid hic uōs agitis. #PH# nē mē appella <quaeso>. #S# <Aha> nimium saeuiter.
#PH# potine ut mihi molestus nē sīs. St. ecquid, Astaphium, litiumst.
A. Meritō ecastor tibi succēnset. #PH# Egon, atque istī etiam parum
male uolō. #STRAT# ego, mea uoluptās, sī quid peccauī prius,
supplicium ad tē hanc minam ferō aurī. sī minus credis, respice.
#PHRON# Manus uetat prius quam penēs sēsē habeat quicquam crēdere.
puerō opust cibō, opus est matrī autem, <opus est> quae puerum lauit,
opus nutricī, lact ut habeat, ueteris uīnī largiter
ut diēs noctēsque potet, opust lignō, opust carbonibus,
fasciis opus est, puluinis, cunis, incunabulis,
oleō <opust>, opus est farina, porrō opus est totum diem:
numquam hoc unō diē efficiatur opus, quīn opus semper siet.
nōn enim possunt militarēs puerī † etauiō exducier.
#STRAT# Respice ergō, accipe hoc, quī istuc efficiās opus.
#PHRON# cedo, quamquam parum est. #STRAT# Addam etiam ūnam minam istuc post. Phron. Parumst.
#STRAT# Tuō arbitratū quod iubebis dabitur. da nunc sauium.
#PH# Mitte mē, inquam, odiosuss. St. Nil fit, nōn amor, teritur diēs.
plūs decem pondō † moris pauxillisper perdidī.
#PHRON# Accipe hoc atque aufertō intrō. Strabax V.I mea amicast gentium.
neque rurī neque hic operis quicquam faciō, corrumpor situ,
ita miser cubandō in lectō hic expectandō obduruī.
sed eccam uideō. heus amica, quid agis. [mille]. Strat.quis illic <est> homō.
#PHRON# quem ego ecastor mage amō quam tē. * #STRAT# Quam mē. quō modō.
#PHRON# hoc modō, ut molestus nē sīs. #STRAT# iam<nē> abīs, postquam aurum habēs.
#PHRON# Condidī intrō quod dedistī. #STRAB# Adēs, amica, tē adloquor.
#PHRON# at ego ad tē ibam, mea delicia. #STRAB# Hercle uērō sēriō,
quamquam ego tibi uideor stultus, gaudere aliquī mē uolō.
nam quamquam tū es bella, malō tuō, nisī ego aliquī gaudeō.
#PH# uīn tē amplectar, sauium dem. #STRAB# quiduīs face <quī> gaudeam.
#STRAT# Meosne ante oculōs ego illam patiar aliōs amplexarier.
mortuom hercle mē hodiē satiust. apstine hoc {mulier} manum,
nisī sī tē mea manū † uī in machaera et hunc uīs morī.
#PHRON# nil halaparī satiust, milēs, sī tē amārī postulās.
aurō, hau ferrō deterrere potes, <hunc> nē amem, Stratophanēs.
Strat.quī, malum, bella aut faceta es, quae amēs hominem istī modī.
#PH# Venitne in mentem tibi quod uerbum in cauea dīxit histriō:
omnēs hominēs ad suom quaestum callent et fastidiunt.
#STRAT# huncine hominem tē amplexarī tam horridum ac tam squalidum.
#PH# Quamquam hic squalet, quam<quam> hic horret, scitus <et> bellust mihi.
#STRAT# dedin ego aurum Phron. Mihī. dedistī fīliō cibaria.
nunc, sī hanc tēcum esse speras, alia opust aurī mina.
Strab. Malam rem is et magnam magnō opere, serua tibi uiaticum.
#STRAT# quid istī debēs. Phron. Tria. #STRAT# Quae tria nam. Phron. Vnguenta, noctem, sauium.
#STRAT# par parī respondēt. uērum nunc saltem, <et>sī <istunc> amas,
dan tū mihi dē tuīs deliciis † sum quicquid pauxillulum.
#PHRON# quid id, amābō, est quod dem. dīc tum super feri†
†capās dīcit auauī cōnsultam istuc mihi homo†
caue faxis uolnus tibi iam cuī sunt dentēs ferreī.
Strab. Volgō ad sē omnis intromittit. #STRAT# Abstine istāc tū manum.
Strab. iam hercle cum magnō <malo> tū uapula uir strenuōs.
#STRAT# dedī ego huic aurum. #STRAB# at ego argentum. #STRAT# †eat apale puram.
Strab. at ego ouēs et lānam, et alia multa quae poscet dabō.
meliust tē minis certare mēcum quam minaciis.
#PHRON# lepiduss ecastor mortālis, mī Strabax, perge obsecrō.
#AST# stultus atque īnsanus damnis certant: nōs saluae sumus.
#STRAT# Age prior prompta aliquid. #STRAB# Immō tū prior perde et perī.
#STRAT# Em tibi talentum argentī. †Philippicēs est, tene tibi.
#PHRON# Tantō melior, noster esto sed dē uostrō uiuitō.
#STRAT# ubī est quod tū dās. solue zonam, prouocator. quid timēs.
Strab. Tū peregrinuss, hic <ego> habitō: nōn cum zona ego ambulō:
pecua ad hanc collō in crumina ego obligata deferō.
quid dedī. ut discinxī hominem. #STRAB# Immō ego uērō, quī dedī.
#PHRON# ī intrō, amābō, ī, tū eris mēcum. <tum> tū eris mēcum quidem.
#STRAT# quid tū. quid ais. cum hocin <eris>. ego <ero> posterior, <quī> dedī.
#PHRON# Tū dedistī iam, <hic> daturust: ictuc habeō, hoc expetō.
uērum utrīque mōs geratur amborum ex sententia.
#STRAT# Fiat. ut rem gnatam uideō, hoc accipiundumst quod datur.
Strab. Meum quidem tē lectum certē occupare nōn sinam.
#PHRON# lepide ecastor aucupauī atque ex meā sententiā,
meamque ut rem uideō bene gestam, uostram rūrsum bene geram:
†romabō sī quis animatust facere, faciat ut sciam.
Veneris causa adplaudite: eius haec in tutelast fabula.
spectātōrēs, bene ualete, plaudite atque exurgite.

UIDULARIA

PROLOGUS

* hanc rem ụẹṭẹrẹ nōmine
* g * ẹṣṭịṭịṭ
p̣oṭẹnṭịaṃ ịnịmị<co>ṛuṃ ṣ··ṭịsịṭịọ
laudatụṣ ịa··s * gṛạ<ti>as
··ịus sc̣ * g * f̣ * ṇṛọ
Sc<h>ẹdịa * ụọ * g<r>ae····c *
<p>oeta ha<nc> noster f<ecit> V.Idularia>m.
ịsqu··ṭ·ṛ·ọ···cịụṇṭṃ ẹgọ fạ<x>ō s<cibi>ṭịs.
p̣ṛịus nosciṭẹ <alia: sānē> sc̣ịṭis, ịpsụṣ <ē>ṣ<t>.
crẹḍō argumẹntum ụellẹ uọṣ <pern>ọs<cer>ẹ.
ịṇṭ<elle>g<etis poti>ụṣ q<uid ā>g̣<an>ṭ q̣<ua>ṇd<ō ā>gent.
ạ * uoṣ ịṇ locō mọnitum··p̣ẹṭrō
ḍị····q̣ * ṣ·c̣ọṃṃọdiụ···ṭaṣ·
ịnạ * ḅ ṃẹạṃ
magis qū * ạḅẹọ····ọṛtis nụnciaṃ
uọs ill * ẹ··ṇọx̣ p̣ṛọ ḥọc̣ *
* ṣ··ṣ·ụṣ *
Hominem, semel quem usurpauit seruitus
* * *

<NICODEMVS adulēscēns GORGINES senex>

#NIC# eiusdem Bacchae fecerunt nostram nāuem Pentheum.	b
inopiam, luctum, maerorem, paupertatem, algum, famem.
Gorg. Paupera haec rēs est.
haec myrtus Veneris est.

<DINIA senex NICODEMVS adulēscēns>
ẹsṭ quō * ṇẹq·····ụṣ c̣ẹṇsẹọ
#NIC# quid ais. lic̣ẹṭ<nē. Din. M>ạx̣uṃ<ē, sī>quid esṭ ọp̣us.
sẹd quiḍ ẹṣṭ negoṭị. Nic. Te ego aụḍị<uī di>cere,
operarium tē uẹllẹ ru<s condu>c̣<ere>.
#DIN# Ṛẹ<ct>ẹ audiuistī. Nic. quid uīs ọp̣ẹṛịṣ <fie>ṛị.
#DIN# Qu<id t>ū istuc cuṛạs. ạṇ ṃịḥị ṭụṭor ạḍḍịṭụsṣ.
#NIC# dare possum, opinor, sạṭis bonum ọp̣erarium.
#DIN# Ẹst tibi in mercedẹ seruus qụẹm dẹs quisp̣ịạ<m>.
#NIC# inopia seruum ị··ẹ······ō mē loc *
#DIN# quid. ṭū ḷọc̣ạs ṭẹ. nọ<n, ut opinor, sēriō,>
nam ẹquidẹm ṭe m<ercennarium haud esse arb>ịtror.
#NIC# nōn sum, siquidem tū n<on uīs mercedem dare,>
uērum, sī pretium das, du<cēs tē>cum sịṃul.
#DIN# laboriosa, adulēscēns, uịṭa est rustịc̣ạ.
#NIC# Vrbana egestās edepol aliquantō magis.
#DIN# Talis iactanḍịs tuae sunt cōnsuetae manus.
#NIC# at qualịs exercendās nunc intellegō.
#DIN# Mollitia urbana atque umbra corpus candidumst.
#NIC# sol est ad eam rem pictor: ạtrum fecẹrit.
#DIN# heus tū, ā mē<is> iḷlịc̣ ẹṣṭụṛ <satis duru>ṣ c̣<ibus>.
#NIC# Miserō male esṣe <fuerit> con<senta>nẹ<um>.
quod ạbs ṭẹ···c̣ p̣··ṭ quạẹsṣō ut ṃ<ih>ị ịmpertiạṣ.
sị ṭịḅị p̣ụḍịc̣ọ <homine> est opus ẹṭ nōn malō,
quī fideī plenior sịṭ quam sẹruī ṭuị
cibique minimī maxumaque indusṭṛịạ,
mịṇịṃẹ mendace, em mē licet conducere.
#DIN# nōn edepol equidem crēdō, mercennarium
tē esse. <Nic. An> nōn credịs. nọṇ ···· <c>onḍu<ci> arbit<ror>
ṇ * st ḍicat simul
* op̣eraṛịum
ịạṃ * uṇḍẹ conducam mihi
ṃultum labor<et, p>ạullum mereat, paullum ẹḍị<t>.
#NIC# Minus operis nihilō faciam quam quī plurumum,
nec mihi nisī ūnum prandium quicquam duīs,
praeter mercedem. Din. quid merendam. Nic. nē duīs,
neque cēnam. Din. nōn cenabis. Nic. Immō ibō domum.
#DIN# ubī habitās. Nic. Hic apud piscatorem Gorginem.
#DIN# Vicinus igitur es mihi, ut tū pṛaedicās.

<GORGINES CACISTVS ASPASIVS>

Gorg. animum aduortite ambō sultis. uidulum hic apponite.
ego seruabō, quasī sequestrō detis. neutrī reddibō,
donicum rēs iudicata erit haec.
Asp. Haud fugiō sequestrum
(Cac.) ibō ẹṭ qụạẹṛạṃ, sī qụẹm possim sọc̣ịọrụṃ ṇaṇc̣ịscier
seū quem norim, quī aduocatus adsit. iam hunc nouī locum.
hicine uōs habiṭạtis. Gorg. Hisc in aẹḍịbus: hūc adḍucitō.
at ego uidulum intrō condam in arcam atque occludam probe.
tū sī quem uīs inuenire tibi p̣ạṭṛọnum, quaeṛịṭa.
perfidiose numquam quicquam hic agere decreṭụ<m>st mihi.
Cac. Quṛ, ṃạlum, patronụṃ q̣ụạẹrạṃ, postquam litem perdidī.
nē <ego> hoṃọ ṃịṣer ē<t scelestus dūdum at>que iṇf̣eḷịx f̣uị,
ụịdulum q<ui> ụḅị ụ<id>ī, nōn mẹ circ̣ụmspexị centiēns.
ụẹrberō illic inter mụ<rtos> latuit, ịnsidiās dedit.
tam sciō quam mēd hịc̣ stāre: captam p̣ṛạẹdạṃ p̣ẹṛḍidị,
nisī quid ego meī simile aliquid contrā cōnsilium p̣ạṛọ.
hic astabō atque obseruābō, sī quem amīcum cōnspicẹṛ.

DINIA NICODEMVS CACISTVS
#DIN# nē tū edepol hodiē miseriās multās tuās
mihi narrauistī, eoque ab opere maxume
tē abīre iussī, quia mē miserebat tuī.
Cac. Illic est adulēscēns, quẹm ṭẹmpẹ<st>ās ịmṃịṇ *
··f̣ịc̣···ṭ·ṣ ạṭque ạṛg̣··ẹṇ··m * ṛọṃ *
et iam ego audīuī ḍ··ṃ ṛ * ṃ ṃụṭ *
in opus ut seṣẹ c̣ọḷlọc̣auit quaṃ <cit>ō.
<po>l haụṭ cessauịṭ, postquạṃ t<erra>ṃ ạṭṭịgị<t>.
mīrum ẹṣt ṣị ạ····· ṭụạm ụ·····ṣqua *
ṇọṣụōs parenṭị···ḍạṛẹ p̣ọssū * tuṣ fụ *
ṛem mihi ṇạ<rrauit.> ẹḍe<po>lị ṣịṃuḷ *
puerị··ṣ ḥī * ịṣp̣ * gis
egentiorem * ṃịṇẹṇ···ṃ nẹṃiṇẹṃ
neque essẹ c̣ṛed<ō neque fuisse> ṇeque f<o>rẹ.
#DIN# Caue tū istuc dixis. immō etiam argentī minam,
quam mēd orauistī ut darem tibi faenore,
iam ego adferam ad tē. faenus mihi nūllum duīs.
#NIC# dī tibi illum faxint fīlium saluum tuum,
qum mihi quī uiuam cōpiam inopī facịṣ.
sed quīn accēdat faenus, id nōn postulō.
#DIN# defaenerare hominem egentem hau decet.
quam ad redditurum ṭe ṃịhī dīcēs diem,
caue dẹmụṭạssiṣ. Nic. Vsque ḍọnec soluẹrō,
Cac. Ibī ut piscabar, fuscina icī uidulum.
Nesciō quī seruōs ē myrteta prosilit.
Quid multa uerba. plurimum luctauimus.
Nunc apud sequestrum uidulum posiuimus.
Ópposita est calcendix. Nic. at ego signī dicam quid siet.
A. Iuben hunc īnsuī in culleō
atque in altum deportarī, suis ut annonam bonam
piscibus <concinnet>. B. Malō hunc adligarī ad horiam,
ut semper piscetur, etsī sit tempestās maxima.
Signum rēctē comparebat. huius contendī anulum.
Malim morīrī meōs quam mendicarier:
bonī miserantur illum, hunc inrident malī.
Nunc seruōs argentum ā patre expalpabitur.
(Nic.) immō id quod haec nostra est patria et quod hic meus pater,
illic autem Soterinis est pater.
Nam audīuī fēminam ego leonem semel parire – ⏑ –
V.I quamque pedem uīderat, subfurabatur omnis.
Sed lenō egreditur forās.
hinc ex occultō sermonem eius sublegam.

ACHARISTIO

quam ego tanta pauperauī per dolum pecunia.

panem et polentam, uinum murrinam.	.

ADDICTVS

opus facere nimiō quam dormire mauolō:
ueternum metuō.

AGROECVS

quasī lupus ab armīs ualeō, clunēs īnfractōs gerō.

ARTEMO

nunc mihi licet quiduīs loquī, nēmō hic adest superstēs.

* <mu>lionum nauteam fecisset *	.

rauim	.

ASTRABA

Adul. Sequere adsecue, Polybadisce, meam spem cupiō cōnsequī.	Ast..
Pol. Sequor hercle equidem, nam libenter meam speratam cōnsequor.

axitiosae annonam caram ē uilī concinnant uiris	.

quasī tollenō aut pilum graecum reciprocās plana uia.	.

–́ ⏑ terebratus multum sit et subscudēs addite.	.

apludam	.

terebra tū quidem pertundis.	.

dare pedibus protinam sēsē ab his regionibus.	.

BACARIA

quis est mortālis <aut fuit> tanta fortuna affectus
umquam quam ego nunc sum, cuius haec uentrī portatur pompa.
uenit nunc quī mihi in marī acipēnser latuit antehāc,
cuius ego latus in latebrās reddam meīs dentibus et mandibulis.

BOEOTIA

ut illum dī perdant, prīmus quī horās repperit
quīque adeō prīmus statuit hic solarium.
quī mihi comminuit miserō articulatim diem.
nam <ūnum> mē puerō uenter erat solarium,
multō omnium istōrum optimum et uerissimum.
ubī is tē monebat, essēs, nisī cum nil erat.
nunc etiam quom est nōn estur, nisī Solī libet.
itaque adeō iam oppletum oppidum est solariis:
maior pars populī aridī reptant fame.

ubī prīmum accēnsus clamarat meridiem.	.

CAECVS uel PRAEDONES

nil quicquam factum nisī fabrē nec quicquam positum sine locō,
aurō ebore argentō, purpura, picturis, spoliis *
tum statuis *

neque eam inuitō ā mē umquam abducēs.	.

spectauī lūdōs magnifice <cōnfectos> atque opulenter.	.

⏑ –́ ⏑ – plure alterō tantō quantō eius fundust uelim.	.
ita sunt praedonēs. prorsum parcunt neminī.	.

in peregre.	.

uelim tē arbitrarī factum.	.
sedulum est. summouentur hostēs, remouentur lapidēs.
⏑ –́ ⏑ sī nōn strenue fatetur ubī sit aurum,	.
membra exsecemus serra.

nil fēcī secus quam mē decet.	.

A.quis tū es quī ducis mē. B. Mū. A. Periī hercle, Afer est.	.

CALCEOLVS

molluscam nucem
super eius dīxit impendere tegulās.

CARBONARIA

–́ ego pernam, sumen sueris, spetile, callum, glandia.

patibulum ferat per urbem, deinde adfigatur crucī.	.

secundum ipsam aram aurum abscondidī.

†CESISTIO

dīs stribula aut dē lumbō obscena uiscera.

COLAX

batiolam auream octō pondō habebam, accipere noluit.
Frō. Aur. Caēs. ..H
quī data fide firmata fidentem fefellerint,	.
subdolī subsentatorēs, regī quī sunt proximī,
quī aliter regī dictīs dicunt, aliter in animō habent.
Sch. Veron. Verg. A. .
sī mē tū hodiē inuitaueris,	.
numquam quicquam *

nexum	.
COMMORIENTES

saliam in puteum praecipēs.

CONDALIVM

tam crepusculō fere ut amant. lampadēs accendite..


pro	.
CORNICVLA

quid cessamus lūdōs facere. circus noster eccum adest.	Corn..

quī regī latrocinatuss decem annōs Demetriō.	.

pulchrum et lūculentum hoc nōbīs hodiē euenit proelium.	.

mihi Lauerna in furtis celebrassit manus.	.

quī amant ancillam meam Phedulium oculitus.	.

em tē obsecrō,	.
Lýde, pilleum meum, mī sodalis, mea Salubritās.

face olant aedēs arabice.	.
DYSCOLVS

–́ uirgō sum, nondum didicī nūpta uerba dīcere.	Dysc..
FAENERATRIX

heus tū, in barbaria quod dīxisse dīcitur	Faen..
libertus suae patronae, id ego dicō <tibi>:
 ¤ Libertās saluē, uapula Papiria ¤ .

quae ego populabō probe.	.
FRETVM

nunc illud est quod respōnsum Arretī ludis magnis dīcitur:	Fret..
peribō sī nōn fēcerō, sī faxō uapulabō.
FRIVOLARIA

commodō dictitemus.	Friū..

is mī erat bilis, querquera, tussis, aqua intercus *	.

sequiminī mē hāc sultis, legiōnēs omnēs Lauernae.	.

Úbī rorariī estis. Adsunt. V.I sunt accēnsī. Ecce <nos>.	.

agite nunc, subsidite omnēs, quasī solent triariī.	.

naue agere oportet quod agas, nōn ductarier.	.

superaboque omnis argutandō praeficās.	.

tunc papillae primulum	.
sororiabant. illud uoluī dīcere,
fraterculabant. <quid> opus est uerbīs.

agnina tene * <stre>bulis.	.

ō amice ex multīs mī une Cephaliō.	.
FVGITIVI

A. †agerge, spectā, uide uibicēs quantās. B. iam īnspexī. quid est.	Fugī..
GEMINI LENONES

dolet huic puellō sēsē uenum ducier.	GemLen..
HORTVLVS

praecō ibī adsit, cum corona quīque liceat ueneat.	Hort..
LIPARGVS

nil moror mihi fucum in alueō, apibus quī peredit cibum.	Lip..
NERVOLARIA

scobina ego illum āctūtum adrasī senem.	Nerū..

prohibentque moenia alia. unde ego fungar mea.	.

ocissime nōs liberī possimus fieri	.

producte prodigum esse amatorem addecet.	.

uinum sublestissimum	.

īnsanum ualde uterque deamat.	.

scrattae scrupedae strittiuillae sordidae	.
PAGO

honōs sýncerastō periit, pernis, glandiō.	Pag..
PARASITVS MEDICVS

in cōnspicillō adseruabam pallium obseruabam†	ParMed..

cum uirgis caseum radī potest.	.

addite lopadās echinōs ostreās.	.

domī relīquī exoletam uirginem	.
PARASITVS PIGER

inde hic bene potus prīmulō crepusculō.	ParPig..

domum īre coepī tramite dextra uia.	.

ambō magna laude lautī, postrēmō ambō sumus nōn naucī.	.
PLOCINVS

nam coloratilem frontem habet, petilis habris	Ploc..
SATVRIO

catulinam carnem esitauisse	Sat..

retrahī nequitur quoquō progressa est semel.	.

male tibi euenisse uideō. glaber erat tamquam rien.	.

subcenturiatum require quī tē delectet domī.	.
†SCEMATICVS

nam pater tuōs numquam cum illa etiam limauit caput.	Scem..
SITELLITERGVS

A. Mulier est, uxorculauit. B. ego nouī, sciō axitiosa	Sit..
quam sit

†fitea mihi īnsignitōs puerōs pariat posteā	.
aut uarum aut ualgum aut compernem aut paetum aut brocchum fīlium.
TRIGEMINI

nisī fugissem in medium, crēdō, praemorsisset *	Trī..


Epeum fumificum, quī legionī nostrae habet coctum cibum.	inc..

quod uolt † dēnsum. ciccum nōn interduō.	.

gannit odiosus omnī totae familiae	.

licet uōs abīre curriculō.	.

iam tibi tuīs meritīs crassus corius redditust.	.
dī bene uertant, tene cruminam. inerunt trīgintā minae.	.

nūllam ego rem citiorem apud hominēs esse quam famam reor.	.

stultus est aduersum aetātem et capitis canitudinem.	.
conruspare tua cōnsilia in pectore.	.
numnam mihi oculī caecultant. estne hic noster Hermiō.	.

eiurauit militiam.	.

sīc mē subēs cottidie quasī fiber salicem.	.

init tē umquam febris.	.

neque muneralem legem neque lenoniam	.
rogata fuerit necne floccī aestimō.

perfidiose captus edepol neruō ceruicēs probat.	.

muriaticam autem uideō in uasis stagneis	.
naricam bonam et canutam et †taguma
†quinās fartas, conchās piscinariās.

nōn ego tē nouī, naualis scriba, columbar impudēns.	.

nil deconciliare sibus nisī quī persibus sapis.	.

sacrum an profanum habeās, paruī penditur.	.

uix super * ē miserō mihi ac *	.

* nōn est tibi * um. . . . nam quī * cus surculis * m. tum polī *	.
aut asulae *

ulcerosam, compeditam, subuerbustam, sordidam.	.

uenter sullus dī * inillum ego mē hodiē * esa farte biberem *	.

mittebam uinum pulchrum murrinam.	.

quid est. hoc rugat pallium: amictus nōn sum commode.	.

exī tū, Daue, age sparge, mundum esse hoc uestibulum uolō.	.
Venus uentura est nostra, nōlō hoc pulueret.

pellibus periculum portenditur.	.

Cilix, Lycisce, Sosiō, Stiche, Parmenō,	.
exite et ferte fustēs priuōs in manū.

glirium examina.	.

quid murmurillās tēcum et tē discruciās.	.

leuior es quam tippûla.	.

nec machaeram audēs dentēs frendere†	.

inimicus estō, donicum ego reuenerō.	.

⏑ sī quā forte contiō est, ubī eum hietare nondum	.
in mentem uenit

ego illī uenear.	.

uinum precamur, nam hic deus praesēns adest.	.

cette patrī meō.	.

haec praesepēs mea est	.

neque ego ad mēnsam publicās rēs clamō neque lēgēs crepō.	.

et ego tē conculcabō ut sus catulōs suōs.	.

hunc sermonem īnstitī.	.

properate prandium.	.

corpus tuum uirgis ulmeis īnscribam.	.

paupera est haec mulier.	.

ipsa sibī auis mortem creat.	.

prō laruatō tē circumferam	.

castrum Poenorum.	.

dissipabō tē tamquam folia farfarī.	.

facilēs oculōs habet.	.

medicum habet patagus morbus aēs.	.

quī talis est dē gnatabus suis.	.

probus quidem antea iaculator erās.	.

linna cooperta est †textrinō Gallia.	.

sī quid factūrus es,	.
appende in umeris pallium
et perge ad <eam> quantum ualet
tuorum pedum pernicitās.

aeneis coculīs mī excocta est omnis misericordia.	.

acieris	.

aequiter . . . asperiter	.

aerumnulas	.

butubatta	.

glos	.

herbam do	.

interluere mare	.

pūllariam	.

scelerare	.

thocum	.

uesperna	.

custoditio	.

blandicella.
bellitudinem.
binominis.

ad exitam aetātem.
anginam uinariam.
adfabrum.
alimodī.
aeneolō.
aenulum.

adduēs.
aristophorum.

bitiēnsēs.
botulus.

fucilis.

dirigere.

coquitare.

reboō.

floccī pendō quid rērum gerās.

cistellam mihi offers cum crepundiis.