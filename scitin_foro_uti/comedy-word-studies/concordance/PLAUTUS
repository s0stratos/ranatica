[AMPITRUŌ]

[MERCURIUS] [ut uōs in uostrīs <uoltis> mercimōniīs
emundīs (uēndundīsque) mē [laetum] [lucrīs
adficere (atque adiuuāre _ in rēbus omnibus)]
(et ut rēs (ratiōnēsque uostrōrum omnium)
[bene expedīre] uoltis _ peregrīque (et domī)
([bonōque (atque amplō) auctāre _ perpetuō lucrō]
[quāsque incēpistis rēs (quāsque inceptābitis)]
et uti bonīs uōs uostrōsque omnis nūntiīs
mē adficere uoltis, ea adferam, ea uti nūntiem
[quae maxime in rem uostram commūnem sient]
{nam uōs quidem id iam scitis [concessum (et datum
mī esse ab dis aliīs) nūntiīs praesim et lucrō _ :
haec ut mē uoltis adprobāre adnītier,
lucrum ut perenne uōbīs semper suppetat
ita huic faciētis fābulae silentium
itaque aequī et iūstī hic eritis omnēs arbitrī.
nunc [quoius iussū ueniō (et quam ob rem uēnerim)]
dicam (simulque ipse ēloquar _ nōmen meum).
iouis iussū ueniō (nōmen mercuriō est _ mihī).
pater hūc mē mīsit ad uōs ōrātum meus,
tam etsī, prō imperiō uōbīs quod dictum foret,
scībat factūrōs, quippe quī intellēxerat
uerērī uōs sē et metuere, ita ut aequom est Iouem.
uerum profectō hoc petere mē precāriō
ā uōbīs iussit, lēniter, dictīs bonīs.
etenim ille, cuius hūc iussū ueniō, Iuppiter
nōn minus quam uostrum quīuīs formīdat malum:
hūmānā mātre nātus, hūmānō patre,
mīrārī nōn est aequom, sibi sī praetimet.
atque egō quoque etiam, quī Iouis sum fīlius,
contāgiōne meī patris metuō malum.
propterea pāce adueniō et pācem ad uōs ferō:
iūstam rem et facilem esse ōrātam ā uōbīs uolō,
nam iūsta ab iūstīs iūstus sum ōrātor datus.
nam iniūsta ab iūstīs impetrārī nōn decet,
iūsta autem ab iniūstīs petere īnsipientia est.
quippe illī inīquī iūs ignōrant neque tenent.
nunc iam hūc animum omnēs quae loquar aduortite.
dēbētis uelle quae uelīmus: meruimus
et egō et pater de uōbīs et rē pūblicā.
nam quid egō memorem _ ut aliōs in tragoediīs
uīdī, neptūnum uirtūtem uictōriam
mārtem bellōnam, commemorāre quae bona
uōbīs fēcissent _ quis bene factīs meus pater,
deōrum rēgnātor, arcitectust omnibus.
sed mōs numquam ille illī fuit patrī meo,
ut exprobrāret quod bonīs faceret bonī.
grātum arbitrātur esse id ā uōbīs sibi
meritōque uōbīs bona sē facere quae facit.
nunc quam rem ōrātum hūc ueni prīmum prōloquar,
post argūmentum huius ēloquar tragoediae.
quid. contrāxistis frontem, quia tragoediam
dīxī futūram hanc. deus sum, commūtāuerō.
eandem hanc, sī uoltis, faciam iam ex tragoediā
cōmoedia ut sit omnibus īsdem uorsibus.
utrum sit an nōn uoltis. sed egō stultior,
quasi nesciam uōs uelle, quī dīuōs siem.
teneō quid animī uostrī super hac rē siet:
faciam ut commixta sit: sit tragicōmoedia.
nam mē perpetuō facere ut sit cōmoedia,
rēgēs quō ueniant et di, nōn par arbitror.
quid igitur. quoniam hic seruos quoque partēs habet,
faciam sit, proinde ut dīxī, tragicōmoedia.
nunc hoc mē ōrāre ā uōbīs iussit Iuppiter,
ut conquaestōrēs singula in subsellia
eant per totam caueam spectātōribus,
sī cui fauitōrēs dēlēgātōs uīderint,
ut is in caueā pignus capiantur togae.
sīue quī ambissint palmam histriōnibus
sīue cuiquam artificī, sī per scrīptās litterās
sīue quī ipse ambissit seū per internuntium,
sīue adeō aedīlēs perfidiōsē cui duint,
sirempse lēgem iussit esse Iuppiter,
quasi magistratum sibi alteriue ambiuerit.
uirtūte dīxit uōs uictōrēs uīuere,
nōn ambitiōne neque perfidia: quī minus
eadem histriōnī sit lex quae summō uirō.
uirtūte ambire oportet, nōn fauitoribus.
sat habet fauitorum semper quī rēctē facit,
sī illis fides est quibus est ea rēs in manū.
hoc quoque etiam mihi <pater> in mandatis dedit,
ut conquaestōrēs fierent histriōnibus:
quī sibi mandāsset dēlēgātī ut plauderent
quīue quō placēret alter fēcisset minus,
eius ōrnāmenta et corium uti conciderent.
mīrārī nōlim uōs, quāpropter Iuppiter
nunc histriōnēs curet. ne miremini:
ipse hanc acturust Iuppiter comoediam.
quid. admirati estis. quasi uērō nouom
nunc proferatur, Iouem facere histrioniam.
etiam, histriones annō cum in proscaeniō hic
Iouem inuocarunt, uenit, auxiliō is fuit.
[praeterea certō prodit in tragoedia.]
hanc fābulam, inquam, hic Iuppiter hodiē ipse aget,
et egō una cum illō. nunc <uōs> animum aduortite,
dum huius argūmentum ēloquar cōmoediae.
  Haec urbs est tēbae. in illīsce habitat aedibus
ampitruō, nātus Argis ex Argō patre,
quīcum Alcumena est nupta, ēlectrī fīlia.
is nunc ampitruō praefectust legiōnibus,
nam cum tēloboīs bellum est tēbānō poplō.
is prius quam hinc abiit ipsemet in exercitum,
grauidam alcumēnam uxōrem fēcit suam.
nam egō uōs nōuisse crēdō iam ut sit pater meus,
quam liber hārum rērum multārum siet
quantusque amātor sit quod complacitum est semel.
is amāre occēpit alcumēnam clam uirum
ūsūramque eius corporis cēpit sibi,
et grauidam fēcit is eam compressū suō.
nunc de Alcumena ut rem teneātis rēctius,
utrimque est grauida, et ex uirō et ex summō Ioue.
et meus pater nunc intus hic cum illa cubat,
et haec ob eam rem nox est facta longior,
dum <cum> illa quācum uolt uoluptātem capit.
sed ita adsimulāuit sē, quasi ampitruō siet.
nunc ne hunc ōrnātum uōs meum admīrēminī,
quod egō hūc prōcessī sic cum seruīlī schema:
ueterem atque antīquam rem nouam ad uōs prōferam,
propterea ōrnātus in nouom incessī modum.
nam meus pater intus nunc est eccum Iuppiter.
in ampitruōnis uertit sēsē imāginem
omnēsque eum esse cēnsent seruī quī uident:
ita uersipellem sē facit quandō lubet.
egō seruī sumpsi Sosiae mī imāginem,
quī cum Amphitruone abiit hinc in exercitum,
ut praeseruire amantī meō possem patrī
atque ut ne, quī essem, familiārēs quaererent,
uersari crēbrō hic cum uidērent mē domī.
nunc, cum esse crēdent seruom et cōnseruom suom,
haud quisquam quaeret quī siem aut quid uenerim.
pater nunc intus suō animō mōrem gerit:
cubat complexus cuius cupiēns maxime est.
quae illī ad legionem facta sunt memorat pater
meus Alcumenae: illa illum cēnset uirum
suom esse, quae cum moecō est. ibi nunc meus pater
memorat, legiōnēs hostium ut fugāuerit,
quō pactō sit dōnīs dōnātus plūrimīs.
ea dona, quae illic ampitruōnī sunt data,
abstulimus: facile meus pater quod uolt facit.
nunc hodiē ampitruō ueniet hūc ab exercitū
et seruos, cuius egō hanc ferō imāginem.
nunc internōsse ut nōs possītis facilius,
egō hās habēbō usque in petasō pinnulās.
tum meō patrī autem torulus inerit aureus
sub petasō: id signum ampitruōnī nōn erit.
ea signa nēmō hōrum familiārium
uidēre poterit: uerum uōs uidēbitis.
sed ampitruōnis illic est seruos sōsia:
ā portū illic nunc cum lanterna aduenit.
abigam iam egō illum aduenientem ab aedibus.
adeste: erit operae pretium hic spectantibus
Iouem et Mercurium facere histriōniam.

[SŌSIA] quī mē alter est audācior homō (aut quī cōnfīdentior)
[iuuentūtis mōrēs quī sciam] [quī hoc noctis sōlus ambulem].
quid faciam nunc [sī trēsuirī mē in carcerem compēgerint].
ind crās quasi ē prōmptāriā cellā dēprōmar _ ad flagrum
(nec causam <liceat> dīcere mī (neque in erō quicquam auxilī
siet) (nec quisquam sit [quīn mē omnēs [esse dignum] dēputent]).
ita quasi incūdem mē miserum hominēs octō ualidī caedant.
ita [peregre adueniēns]
hospitiō pūblicitus accipiar.
haec erī immodestia coēgit _ mē
[quī hoc noctis ā portū
ingrātiīs excitāuit].
nōnne idem hūc lūcī mē mittere <potuit>.
opulentō hominī hoc seruitus dūra est,
hoc magis miser est dīuitis seruos:
noctēsque diēsque assiduō satis superque est
quod factō aut dictō adeō est opus, quiētus ne sis.
ips dominus dīues operis, et labōris expers,
quod quomque hominī accidit lubere, posse retur:
aequom esse putat, nōn reputat laboris quid sit.
neque aequom anne inīquom imperet cōgitābit.
ergō in seruitūte expetunt multa iniqua:
habendum et ferundum hoc onust cum labore.
[MERCURIUS] satiust mē querī illō modō seruitūtem:
hodiē quī fuerim liber,
eum nunc potiuit pater seruitutis,
hic quī uerna nātus est queritur.
[SŌSIA] sum uērō uerna uerberō: num numerō mī in mentem fuit,
dis aduenientem gratias prō meritis agere atque alloquī.
ne illī edepol sī meritō meō referre studeant gratiam,
aliquem hominem allegent quī mihi aduenienti os occillet probe,
quoniam bene quae in mē fecerunt ingrata ea habui atque inrita.
[MERCURIUS] facit ille quod uolgō haud solent, ut quid sē sit dignum sciat.
[SŌSIA] Quod numquam opinatus fui neque alius quisquam cīuium
sibi euenturum, id contigit, ut salui poteremur domī.
uictores uictis hostibus legiones reueniunt domum,
duellō exstinctō maximō atque internecatis hostibus.
quod multa Thebanō poplō acerba obiecit funera,
id ui et uirtūte militum uictum atque expugnatum oppidum est
imperiō atque auspiciō erī meī ampitruōnis maxime.
praeda atque agrō adoriaque adfecit populares suos
regique Thebanō Creoni regnum stabiliuit suom.
mē ā portū praemisit domum, ut haec nuntiem uxori suae,
ut gesserit rem publicam ductū imperiō auspiciō suō.
ea nunc meditabor quō modō illī dicam, cum illō aduenerō.
sī dixerō mendacium, solēns meō more fecerō.
nam cum pugnabant maxume, egō tum fugiebam maxume.
uerum quasi adfuerim tamen simulabō atque audita ēloquar.
sed quō modō et uerbis quibus mē deceat fabularier,
prius ipse mecum etiam uolō hic meditarī. sic hoc proloquar.
  Principiō ut illō aduenimus, ubi prīmum terram tetigimus,
continuō ampitruō delegit uirōs primorum principes.
eōs legat, Telobois iubet sententiam ut dicant suam:
sī sine ui et sine bellō uelint rapta et raptores tradere,
sī quae asportassent redderent, sē exercitum extemplō domum
reducturum, abiturōs agrō Argiuos, pācem atque otium
dare illis. sin aliter sient animati neque dent quae petat,
sēsē igitur summa ui uirisque eorum oppidum oppugnassere.
haec ubi Telobois ordine iterarunt quōs praefecerat
ampitruō, magnanimi uiri freti uirtūte et uiribus
superbe nimis ferociter legatōs nostrōs increpant,
respondent bellō sē et suōs tutari posse, proinde uti
propere <irent>, de suis finibus exercitus deducerent.
haec ubi legati pertulere, ampitruō castris ilicō
producit omnem exercitum. Teloboae contra ex oppidō
legiones educunt suas nimis pulcris armis praeditas.
postquam utrimque exitum est maxima copia,
dispertiti uiri, dispertiti ordines,
nōs nostras more nostrō et modō īnstruximus
legiones, item hostes contra legiones suas īnstruont.
deinde utrique imperatores in medium exeunt,
extra turbam ordinum colloquontur simul.
conuenit, uicti utri sint eō proelio,
urbem agrum aras focōs seque uti dederent.
postquam id actum est, tubae contra utrimque occanunt,
cōnsonat terra, clamorem utrimque efferunt.
imperator utrimque, hinc et illinc, Ioui
uota suscipere, <utrimque> hortari exercitum.
<tum> prō sē quisque id quod quisque potest et ualet
edit, ferrō ferit, tela frangunt, boat
caelum fremitū uirum, ex spiritū atque anhelitu
nebula cōnstat, cadunt uolnerum ui uirī.
denique, ut uoluimus, nostra superat manus:
hostes crebri cadunt, nostri contra ingruont
[uicimus] ui feroces.
sed †fugam in sē tamen nēmō conuortitur
nec recedit locō quīn statim rem gerat.
animam omittunt prius quam locō demigrent:
quisque ut steterat iacet optinetque ordinem.
hoc ubi ampitruō erus cōnspicatust,
ilicō equites iubet dextera inducere.
equites parent citi: ab dextera maximō
cum clamore inuolant impetū alacri,
foedant et proterunt hostium copias
iure iniustas.
[MERCURIUS] numquam etiam quicquam adhuc uerborum est prolocutus perperam:
namque egō fui illī in rē praesenti et meus, cum pugnatum est, pater.
[SŌSIA] perduelles penetrant sē in fugam. ibi nostris animus additust:
uortentibus Telobois telis complebantur corpora,
ipsusque ampitruō regem Pterelam sua obtruncauit manū.
haec illic est pugnata pugna usque ā mani ad uesperum
(hoc adeō hoc commemini magis, quia illō die inprānsus fui),
sed proelium id tandem diremit nox interuentū suō.
postridie in castra ex urbe ad nōs ueniunt flentes principes:
uelatis manibus orant ignoscamus peccatum suom,
deduntque sē, diuina humanaque omnia, urbem et liberos
in dicionem atque in arbitratum cuncti Thebanō poplō.
post ob uirtutem erō Amphitruoni patera donata aurea est,
quī Pterela potitare solitus est rex. haec sic dicam erae.
nunc pergam erī imperium exequi et mē domum capessere.
[MERCURIUS] attat, illic hūc iturust. ibō egō illī obuiam,
neque egō hūc hominem hodiē ad aedis hās sinam umquam accedere.
quandō imagō est huius in mē, certum est hominem eludere.
et enim uērō quoniam formam cepi huius in med et statum,
decet et facta moresque huius habere mē similes item.
itaque mē malum esse oportet, callidum, astutum admodum
atque hunc, telō suō sibi, malitia ā foribus pellere.
sed quid illuc est. caelum aspectat. obseruabō quam rem agat.
[SŌSIA] certe edepol, sī quicquamst aliud quod credam aut certō sciam,
crēdō egō hac noctū Nocturnum obdormiuisse ebrium.
nam neque sē Septentriones quoquam in caelō commouent,
neque sē Luna quoquam mutat atque uti exorta est semel,
nec Iugulae neque Vesperugō neque Vergiliae occidunt.
ita statim stant signa, neque nox quoquam concedit die.
[MERCURIUS] perge, Nox, ut occepisti, gere patrī mōrem meō:
optumō optume optumam operam das, datam pulchre locas.
[SŌSIA] neque egō hac nocte longiorem mē uidisse cēnseo,
nisi item unam, uerberatus quam pependi perpetem.
eam quoque edepol etiam multō haec uicit longitudine.
crēdō edepol equidem dormire Solem, atque adpotum probe.
mira sunt nisi inuitauit sēsē in cena plusculum.
[MERCURIUS] ain uero, uerbero. deōs esse tui similis putas.
egō pol tē istis tuis prō dictīs et male factis, furcifer,
accipiam. modō sis ueni hūc: inuenies īnfortunium.
[SŌSIA] ubi sunt isti scortatores, quī soli inuiti cubant.
haec nox scita est exercendō scortō conductō male.
[MERCURIUS] meus pater nunc prō huius uerbis rēctē et sapienter facit,
quī complexus cum Alcumena cubat amāns animō obsequēns.
[SŌSIA] ibō ut erus quod imperauit Alcumenae nuntiem.
sed quis hic est homo, quem ante aedis uideō hoc noctis. nōn placet.
[MERCURIUS] nullust hoc metuculosus aeque. [SŌSIA] #M# in mentem uenit,
illic homō hoc de umerō uolt pallium detexere.
[MERCURIUS] timet homō: deludam egō illum. [SŌSIA] perii, dentes pruriunt.
certe aduenientem hic mē hospitiō pugneō accepturus est.
crēdō misericors est: nunc propterea quod mē meus erus
fēcit ut uigilarem, hic pugnis faciet hodiē ut dormiam.
oppidō interiī. obsecrō hercle, quantus et quam ualidus est.
[MERCURIUS] clare aduorsum fabulabor, <ut> hic auscultet quae loquar.
igitur magis demum maiorem in sēsē concipiet metum.
agite, pugni, iam diū est quom uentri uictum nōn datis:
iam pridem uidetur factum, heri quod hominēs quattuor
in soporem collocastis nudos. [SŌSIA] formidō male,
ne egō hic nōmen meum commutem etquintus fiam ē Sosia.
quattuor nudōs sopori sē dedisse hic autumat:
metuō ne numerum augeam illum. [MERCURIUS] em, nunciam ergō: sic uolō.
[SŌSIA] cingitur: certe expedit sē. [MERCURIUS] nōn feret quīn uapulet.
[SŌSIA] quis homo. [MERCURIUS] quisquis homō hūc profectō uenerit, pugnōs edet.
[SŌSIA] apage, nōn placet mē hoc noctis esse: cenaui modō.
proin tū istam cenam largire, sī sapis, esurientibus.
[MERCURIUS] haud malum huic est pondus pugnō. [SŌSIA] perii, pugnōs ponderat.
[MERCURIUS] quid sī egō illum tractim tangam, ut dormiat. [SŌSIA] seruaueris,
nam continuas hās tris noctes peruigilauī. [MERCURIUS] pessumest,
facimus nequiter, ferire malam male discit manus.
alia forma esse oportet quem tū pugnō legeris.
[SŌSIA] illic homō mē interpolabit meumque ōs finget denuō.
[MERCURIUS] exossatum ōs esse oportet quem probe percusseris.
[SŌSIA] mirum ni hic mē quasi murenam exossare cogitat.
ultrō istunc quī exossat hominēs. perii, sī mē aspexerit.
[MERCURIUS] olet homō quidam malō suō. [SŌSIA] ei, numnam egō obolui.
[MERCURIUS] atque haud longe abesse oportet, uerum longe hinc afuit.
[SŌSIA] illic homō superstitiosust. [MERCURIUS] Gestiunt pugni mihī.
[SŌSIA] sī in mē exercituruss, quaesō in parietem ut prīmum domes.
[MERCURIUS] Vox mī ad aures aduolauit. [SŌSIA] ne egō homō īnfelix fui,
quī nōn alas interuelli: uolucrem uocem gestitō.
[MERCURIUS] illic homō ā mē sibi malam rem arcessit iumentō suō.
[SŌSIA] nōn equidem ullum habeō iumentum. [MERCURIUS] onerandus est pugnis probe.
[SŌSIA] lassus sum hercle, naui ut uectus hūc sum: etiam nunc nauseō.
uix incedō inanis, ne ire posse cum onere existimes.
[MERCURIUS] certe enim hic nesciō quis loquitur. [SŌSIA] saluos sum, nōn mē uidet:
nescioquem loqui autumat. mihi certō nōmen Sosiaest.
[MERCURIUS] hinc enim mihi dextra uox auris, ut uidetur, uerberat.
[SŌSIA] metuō, uocis ne uicem hodiē hic uapulem, quae hunc uerberat.
[MERCURIUS] optume eccum incedit ad mē. [SŌSIA] timeo, totus torpeō.
nōn edepol nunc ubi terrarum sim scio, sī quis roget,
neque miser mē commouere possum prae formidine.
ilicet, mandata erī perierunt una et Sosia.
uerum certum est cōnfidenter hominem contra conloqui,
quī possim uideri huic fortis, ā mē ut abstineat manum.
[MERCURIUS] Quō ambulas tu, quī Volcanum in cornū conclusum geris.
[SŌSIA] quid id exquiris tu, quī pugnis ōs exossas hominibus.
[MERCURIUS] seruosne <es> an liber. [SŌSIA] Vtcumque animō conlibitum est meō.
[MERCURIUS] ain uero. [SŌSIA] aiō enim uērō. [MERCURIUS] Verberō. #S# mentiris nunc.
[MERCURIUS] at iam faciam ut uerum dicas dicere. [SŌSIA] quid eō est opus.
[MERCURIUS] possum scire, quō profectus, cuius sis aut quid ueneris.
[SŌSIA] hūc eō, erī <iussū, eius> sum seruos. numquid nunc es certior.
#M# egō tibi istam hodiē, sceleste, comprimam linguam. #S# haud potes:
bene pudiceque adseruatur. [MERCURIUS] pergin argutarier.
quid apud hasce aedis negoti est tibi. [SŌSIA] immō quid tibi est.
[MERCURIUS] Rex Creō uigiles nocturnōs singulōs semper locat.
[SŌSIA] bene facit: quia nōs eramus peregre, tutatust domī.
at nunc abi sane, aduenisse familiares dicitō.
[MERCURIUS] nesciō quam tū familiaris sis: nisi actutum hinc abis,
familiaris accipiere faxō haud familiariter.
#S# hic inquam habitō egō atque horunc seruos sum. #M# at scin quō modo.
faciam egō hodiē tē superbum, nisi hinc abis. [SŌSIA] Quonam modo.
[MERCURIUS] auferere, nōn abibis, sī egō fustem sumpserō.
[SŌSIA] quīn mē esse huius familiai familiarem praedicō.
[MERCURIUS] Vide sis quam mox uapulare uis, nisi actutum hinc abis.
[SŌSIA] tun domō prohibere peregre mē aduenientem postulas.
#M# haecine tua domust. #S# ita inquam. #M# quis erus est igitur tibi.
[SŌSIA] amphitruo, quī nunc praefectust Thebanis legionibus,
quīcum nupta est Alcumena. [MERCURIUS] quid ais. quid nōmen tibi est.
[SŌSIA] sosiam uocant Thebani, Dauō prognatum patre.
[MERCURIUS] ne tū istic hodiē malō tuō compositis mendaciis
aduenisti, audaciai columen, cōnsutis dolis.
[SŌSIA] immō equidem tunicis cōnsutis hūc aduenio, nōn dolis.
[MERCURIUS] at mentiris etiam: certō pedibus, nōn tunicis uenis.
[SŌSIA] ita profectō. [MERCURIUS] nunc profectō uapula ob mendacium.
[SŌSIA] nōn edepol uolō profectō. [MERCURIUS] at pol profectō ingratiis.
hoc quidem profectō certum est, nōn est arbitrarium.
[SŌSIA] tuam fidem obsecrō. [MERCURIUS] tun tē audes Sosiam esse dicere,
quī egō sum. #S# periī. #M# parum etiam, praeut futurum est, praedicas.
quoius nunc es. [SŌSIA] tuos, nam pugnis usū fecisti tuom.
prō fidem, Thebani ciues. [MERCURIUS] etiam clamas, carnifex.
loquere, quid uenisti. [SŌSIA] Vt esset quem tū pugnis caederes.
#M# cuius es. #S# ampitruōnis, inquam, Sosia. #M# ergō istoc magis,
quia uaniloquoss, uapulabis: egō sum, nōn tu, Sosia.
[SŌSIA] ita di faciant, ut tū potius sis atque egō tē ut uerberem.
#M# etiam muttis. #S# iam tacebō. #M# quis tibi erust. #S# Quem tū uoles.
[MERCURIUS] quid igitur. quī nunc uocare. [SŌSIA] nēmō nisi quem iusseris.
[MERCURIUS] ampitruōnis tē esse aiebas Sosiam. [SŌSIA] peccaueram,
nam ampitruōnis †socium ne mē esse uolui dicere.
[MERCURIUS] scibam equidem nullum esse nōbīs nisi mē seruom Sosiam.
fugit tē ratiō. [SŌSIA] V.Inam istuc pugni fecissent tuī.
[MERCURIUS] egō sum Sosia ille quem tū dudum esse aiebas mihī.
[SŌSIA] obsecrō ut per pācem liceat tē alloqui, ut ne uapulem.
[MERCURIUS] immō indutiae parumper fiant, sī quid uis loquī.
[SŌSIA] nōn loquar nisi pace facta, quandō pugnis plus uales.
[MERCURIUS] dic sī quid uis, nōn nocebō. [SŌSIA] tuae fide crēdō. [MERCURIUS] meae.
[SŌSIA] quid sī falles. [MERCURIUS] tum Mercurius Sosiae iratus siet.
[SŌSIA] animum aduorte. nunc licet mihi libere quiduis loquī.
ampitruōnis egō sum seruos Sosia. [MERCURIUS] etiam denuo.
[SŌSIA] pācem feci, foedus fecī. uera dicō. [MERCURIUS] Vapula.
[SŌSIA] Vt libet quid tibi libet fac, quoniam pugnis plus uales.
uerum, utut es facturus, hoc quidem hercle haud reticebō tamen.
[MERCURIUS] tū mē uiuos hodiē numquam facies quīn sim Sosia.
[SŌSIA] certe edepol tū mē alienabis numquam quīn noster siem.
nec nōbīs praeter med alius quisquam est seruos Sosia.
[quī cum Amphitruone hinc una ieram in exercitum.]
#M# hic homō sanus nōn est. #S# Quod mihi praedicas uitium, id tibi est.
quid, malum, nōn sum egō seruos ampitruōnis Sosia.
nonne hac noctū nostra nauis <hūc> ex portū Persicō
uenit, quae mē aduexit. nonne mē hūc erus misit meus.
nonne egō nunc stō ante aedes nostras. nōn mī est lanterna in manū.
nōn loquor, nōn uigilo. nonne hic homō modō mē pugnis contudit.
fēcit hercle, nam etiam miserō nunc <mihi> malae dolent.
quid igitur egō dubito, aut cur nōn intrō eō in nostram domum.
#M# quid, domum uostram. #S# ita enim uērō. #M# quīn quae dixisti modō
omnia ementituss: equidem Sosia ampitruōnis sum.
nam noctū hac soluta est nauis nostra ē portū Persico,
et ubi Pterela rex regnauit oppidum expugnauimus,
et legiones Teloboarum ui pugnandō cepimus,
et ipsus ampitruō optruncauit regem Pterelam in proeliō.
[SŌSIA] egomet mihi nōn crēdō, cum illaec autumare illum audiō.
hic quidem certe quae illic sunt rēs gestae memorat memoriter.
sed quid ais. quid Amphitruoni <doni> ā Telobois datum est.
[MERCURIUS] pterela rex quī potitare solitus est patera aurea.
[SŌSIA] elocutus est. ubi patera nunc est. [MERCURIUS] est in cistula.
ampitruōnis obsignata signō est. [SŌSIA] signi dic quid est.
[MERCURIUS] cum quadrigis sol exoriēns. quid mē captas, carnufex.
[SŌSIA] argumentis uicit, aliud nōmen quaerundum est mihī.
nesciō unde haec hic spectauit. iam egō hunc decipiam probe.
nam quod egomet sōlus feci, nec quisquam alius affuit,
in tabernaclo, id quidem hodiē numquam poterit dicere.
sī tū Sosia es, legiones cum pugnabant maxume,
quid in tabernaclō fecisti. uictus sum, sī dixeris.
[MERCURIUS] cadus erat uini, inde impleui hirneam. [SŌSIA] ingressust uiam.
[MERCURIUS] eam ego, ut mātre fuerat natum, uini eduxi merī.
[SŌSIA] factum est illud, ut egō illic uini hirneam ebiberim merī.
mira sunt nisi latuit intus illic in illac hirnea.
[MERCURIUS] quid nunc. uincon argumentis, tē nōn esse sosiam.
[SŌSIA] tū negas med esse. [MERCURIUS] quid egō ni negem, quī egomet siem.
[SŌSIA] per Iouem iurō med esse neque mē falsum dicere.
[MERCURIUS] at egō per Mercurium iuro, tibi Iouem nōn credere.
nam iniuratō sciō plus credet mihi quam iuratō tibī.
[SŌSIA] quis egō sum saltem, sī nōn sum sosia. tē interrogō.
[MERCURIUS] ubi egō Sosia nōlim esse, tū estō sane Sosia.
nunc, quandō egō sum, uapulabis, ni hinc abis, ignobilis.
[SŌSIA] certe edepol, quom illum contemplō et formam cognoscō meam,
quem ad modum egō sum (saepe in speculum īnspexi), nimis similest meī.
itidem habet petasum ac uestitum: tam cōnsimilest atque egō.
sura, pes, statura, tōnsus, oculi, nasum uel labra,
malae, mentum, barba, collus: totus. quid uerbis opust.
sī tergum cicatricosum, nihil hoc similist similius.
sed quom cogito, equidem certō idem sum quī semper fuī.
noui erum, noui aedis nostras. sane sapiō et sentiō.
nōn egō illī obtemperō quod loquitur. pultabō foris.
[MERCURIUS] Quō agis tē. #S# domum. #M# Quadrigas sī nunc īnscendas Iouis
atque hinc fugias, ita uix poteris effugere īnfortunium.
[SŌSIA] nonne erae meae nuntiare quod erus meus iussit licet.
[MERCURIUS] tuae sī quid uis nuntiare: hanc nostram adire nōn sinam.
nam sī mē inritassis, hodiē lumbifragium hinc auferes.
[SŌSIA] abeō potius. di immortales, obsecrō uostram fidem,
ubi egō perii. ubi immutatus sum. ubi egō formam perdidi.
an egomet mē illic reliqui, sī forte oblitus fui.
nam hic quidem omnem imāginem meam, quae antehac fuerat, possidet.
uiuō fit quod numquam quisquam mortuō faciet mihī.
ibō ad portum atque haec uti sunt facta erō dicam meō.
nisi etiam is quoque mē ignorabit: quod ille faxit Iuppiter,
ut egō hodiē rasō capite caluos capiam pilleum.—

I.II
[MERCURIUS] bene prospere hoc hodiē operis processit mihi:
amoui ā foribus maximam molestiam,
patrī ut liceret tutō illam amplexarier.
iam ille illuc ad erum cum Amphitruonem aduenerit,
narrabit seruom hinc sēsē ā foribus Sosiam
amouisse. ille adeō illum mentiri sibi
credet, neque credet hūc profectum, ut iusserat.
erroris ambō egō illōs et dementiae
complebō atque omnem ampitruōnis familiam,
adeō usque, satietatem dum capiet pater
illius quam amat. igitur demum omnēs scient
quae facta. denique alcumēnam Iuppiter
rediget antīquam coniugi in concordiam.
nam ampitruō actutum uxori turbas conciet
atque īnsimulabit eam probrī. tum meus pater
eam seditionem illī in tranquillum cōnferet.
nunc de Alcumena dudum quod dīxī minus,
hodiē illa pariet filiōs geminōs duos
alter decumō post mēnse nascetur puer
quam seminatust, alter mēnse septumō.
eorum ampitruōnis alter est, alter Iouis:
uerum minori puerō maior est pater,
minor maiorī. iamne hoc scitis quid siet.
sed Alcumenae huius honoris gratia
pater curauit unō ut fetū fieret,
unō ut labore absoluat aerumnas duas.
[et ne in suspicione ponatur stupri
et clandestina ut celetur cōnsuetiō.]
quamquam, ut iam dudum dīxī, resciscet tamen
ampitruō rem omnem. quid igitur. nēmō id probrō
profectō ducet Alcumenae. nam deum
nōn par uidetur facere, delictum suom
suamque ut culpam expetere in mortalem ut sinat.
orationem comprimam: crepuit foris.
ampitruō subditiuos eccum exit foras
cum Alcumena uxore usuraria.

I.III

#IUPPITER# bene uale, Alcumena, cura rem communem, quod facis.
atque inperce quaesō: mēnses iam tibi esse actōs uides.
mihi necesse est ire hinc. uerum quod erit natum tollitō.
Alcumena quid istuc est, mī uir, negoti, quod tū tam subitō domō
abeas. #IUPP# edepol haud quod tui mē neque domī distaedeat.
sed ubi summus imperator nōn adest ad exercitum,
citius quod nōn factō est usus fit quam quod factō est opus.
[MERCURIUS] nimis hic scitust sycophanta, quī quidem meus sit pater.
obseruatote <eum>, quam blande mulieri palpabitur.
#ALC# ecastor tē experior quanti facias uxōrem tuam.
#IUPP# satin habes, sī feminarum nulla est quam aeque diligam.
[MERCURIUS] edepol ne illa sī istis rebus tē sciat operam dare,
egō faxim ted Amphitruonem esse malis, quam Iouem.
#ALC# experiri istuc mauellem mē quam mī memorarier.
prius abis quam lectus ubi cubuisti concaluit locus.
heri uenisti media nocte, nunc abis. hocin placet.
[MERCURIUS] accedam atque hanc appellabō et subparasitabor patrī.
numquam edepol quemquam mortalem crēdō egō uxōrem suam
sic ecflictim amāre, proinde ut hic tē ecflictim deperit.
#IUPP# carnufex, nōn egō tē noui. abin ē cōnspectū meo.
quid tibi hanc curatiō est rem, uerbero, aut muttitio.
quoii egō iam hoc scipione—Alc. Ah nolī. #IUPP# muttitō modō.
[MERCURIUS] nequiter paene expediuit prima parasitatiō.
#IUPP# Verum quod tū dicis, mea uxor, nōn tē mī irasci decet.
clanculum abii ā legione: operam hanc subrupui tibi,
ex mē primō <ut> prima scires, rem ut gessissem publicam.
ea tibi omnia enarrauī. nisi tē amarem plurimum,
nōn facerem. [MERCURIUS] facitne ut dīxī. timidam palpō percutit.
#IUPP# nunc, ne legiō persentiscat, clam illuc redeundum est mihi,
ne mē uxōrem praeuertisse dicant prae rē publica.
#ALC# lacrimantem ex abitū concinnas tū tuam uxōrem. #IUPP# tace,
ne corrumpe oculos, redibō actutum. Alc. Id actutum diū est.
#IUPP# nōn egō tē hic lubēns relinquō neque abeō abs tē. Alc. Sentio,
nam qua nocte ad mē uenisti, eadem abis. #IUPP# cur mē tenes.
tempus <est>: exire ex urbe prius quam lucescat uolō.
nunc tibi hanc pateram, quae donō mī illī ob uirtutem data est,
Pterela rex quī potitauit, quem egō mea occidi manū,
Alcumena, tibi condonō. Alc. Facis ut alias rēs soles.
ecastor condignum donum, qualest quī donum dedit.
[MERCURIUS] immō sic: condignum donum, qualest cui donō datumst.
#IUPP# pergin autem. nonne egō possum, furcifer, tē perdere.
#ALC# noli amabo, ampitruō, irasci Sosiae causa mea.
#IUPP# faciam ita ut uis. [MERCURIUS] ex amore hic admodum quam saeuos est.
I. Numquid uis. A. Vt quom absim mē ames, mē tuam tē absente tamen.
[MERCURIUS] eamus, ampitruō. lucescit hoc iam. #IUPP# abi prae, Sosia,
iam egō sequar. numquid uis. A. Etiam: ut actutum aduenias. I. Licet,
prius tua opinione hic aderō: bonum animum habe.—
nunc tē, nox, quae mē mānsisti, mittō uti cedas die,
ut mortalis inlucescat luce clara et candida.
atque quanto, nox, fuisti longior hac proxuma,
tantō breuior dies ut fiat faciam, ut aeque disparet.
sed dies ē nocte accedat. ibō et Mercurium sequar.—

II.I
[AMPITRUŌ] Age i tū secundum. Sosia Sequor, subsequor tē.
[AMPITRUŌ] scelestissimum tē arbitror. [SŌSIA] nam quam ob rem.
[AMPITRUŌ] quia id quod neque est neque fuit neque futurum est
mihi praedicas. [SŌSIA] eccere, iam tuatim
facis <tu>, ut tuis nulla apud tē fides sit.
[AMPITRUŌ] quid est. quō modo. iam quidem hercle egō tibi istam
scelestam, scelus, linguam abscidam. [SŌSIA] tuos sum,
proinde ut commodumst et lubet quidque facias.
tamen quīn loquar haec uti facta sunt hic,
numquam ullō modō mē potes deterrere.
[AMPITRUŌ] scelestissime, audes mihi praedicare id,
domī tē esse nunc, quī hic ades. [SŌSIA] Vera dicō.
[AMPITRUŌ] malum quod tibi di dabunt, atque egō hodiē
dabō. [SŌSIA] istuc tibist in manū, nam tuos sum.
[AMPITRUŌ] tun mē, uerbero, audes erum ludificari.
tune id dicere audes, quod nēmō umquam homō antehac
uidit nec potest fieri, tempore unō
homō idem duobus locis ut simul sit.
[SŌSIA] profectō ut loquor rēs ita est. [AMPITRUŌ] Iuppiter tē
perdat. [SŌSIA] quid mali sum, ere, tua ex rē promeritus.
[AMPITRUŌ] Rogasne, improbe, etiam, quī ludōs facis mē.
[SŌSIA] meritō maledicas mihi, sī id ita factum est.†
uerum haud mentior, resque uti facta dicō.
  [AMPITRUŌ] Homō hic ebrius est, ut opinor.
[SŌSIA] Útinam ita essem. [AMPITRUŌ] Optas quae facta.
[SŌSIA] egone. [AMPITRUŌ] Tū istic. ubi bibisti.
[SŌSIA] nusquam equidem bibī. [AMPITRUŌ] quid hoc sit
hominis. [SŌSIA] equidem decies dīxī:
domī egō sum, inquam, ecquid audis.
et apud tē adsum Sosia idem.
satin hoc plane, satin diserte,
ere, nunc uideor
tibi locutus esse. [AMPITRUŌ] Vah,
apage tē ā mē. [SŌSIA] quid est negoti.
[AMPITRUŌ] pestis tē tenet. [SŌSIA] nam quor istuc
dicis. equidem ualeō et saluos
sum rēctē, ampitruō. [AMPITRUŌ] At tē egō faciam
hodiē proinde ac meritus es,
ut minus ualeas et miser sis,
saluos domum sī redierō: iam
sequere sis, erum quī ludificas
dictīs delirantibus,
quī quoniam erus quod imperauit neglexisti persequi,
nunc uenis etiam ultrō inrisum dominum: quae neque fieri
possunt neque fandō umquam accepit quisquam profers, carnifex.
quoius egō hodiē in tergum faxō ista expetant mendacia.
[SŌSIA] amphitruo, miserrima istaec miseria est seruō bonō,
apud erum quī uera loquitur, sī id ui uerum uincitur.
[AMPITRUŌ] Quō id, malum, pactō potest nam (mecum argumentis puta)
fieri, nunc uti tū <et> hic sis et domī. id dici uolō.
[SŌSIA] sum profectō et hic et illic. hoc cuiuis mīrārī licet,
neque tibi istuc mirum * magis uidetur quam mihī.
[AMPITRUŌ] Quō modo. [SŌSIA] nihilo, inquam, mirum magis tibi istuc quam mihī.
neque, ita mē di ament, credebam primō mihimet Sosiae,
donec Sosia illic egomet fēcit sibi uti crederem.
ordine omne, uti quicque actum est, dum apud hostis sedimus,
edissertauit. tum formam una abstulit cum nomine.
neque lac lactis magis est simile quam ille egō similest meī.
nam ut dudum ante lucem ā portū mē praemisisti domum—
A. quid igitur. [SŌSIA] prius multō ante aedis stabam quam illō adueneram.
[AMPITRUŌ] Quas, malum, nugas. satin tū sanus es. [SŌSIA] sic sum ut uides.
[AMPITRUŌ] huic hominī nesciō quid est mali mala obiectum manū,
postquam ā mē abiit. [SŌSIA] fateor, nam sum obtusus pugnis pessume.
[AMPITRUŌ] quis tē uerberauit. [SŌSIA] egomet memet, quī nunc sum domī.
[AMPITRUŌ] caue quicquam, nisi quod rogabō tē, mihi responderis.
omnium prīmum iste quī sit Sosia, hoc dici uolō.
[SŌSIA] tuos est seruos. [AMPITRUŌ] Mihi quidem unō tē plus etiam est quam uolō,
neque postquam sum nātus habui nisi tē seruom Sosiam.
[SŌSIA] at egō nunc, ampitruō, dicō: Sosiam seruom tuom
praeter mē alterum, inquam, adueniēns faciam ut offendas domī,
Dauō prognatum patre eodem quō egō sum, forma, aetate item
qua egō sum. quid opust uerbis. geminus Sosia hic factust tibī.
[AMPITRUŌ] nimia memoras mira. sed uidistin uxōrem meam.
S.quīn intrō ire in aedis numquam licitum est. A.quis tē prohibuit.
[SŌSIA] sosia ille, quem iam dudum dico, is quī mē contudit.
[AMPITRUŌ] quis istic Sosia est. [SŌSIA] ego, inquam. quotiēns dicendum est tibi.
[AMPITRUŌ] sed quid ais. num obdormiuisti dudum. [SŌSIA] nusquam gentium.
[AMPITRUŌ] ibi forte istum sī uidisses quendam in somnis Sosiam—
[SŌSIA] nōn soleō egō somniculose erī imperia persequī.
uigilāns uīdī, uigilāns nunc <tē> uideo, uigilāns fabulor,
uigilantem ille mē iam dudum uigilāns pugnis contudit.
[AMPITRUŌ] quis homo. [SŌSIA] sosia, inquam, egō ille. quaeso, nonne intellegis.
[AMPITRUŌ] quī, malum, intellegere quisquam potis est. ita nugas blatis.
[SŌSIA] Verum actutum nosces, quom illum nosces seruom Sosiam.
[AMPITRUŌ] sequere hac igitur mē, nam mī istuc prīmum exquisitō est opus.
[sed uide ex naui efferantur quae imperaui iam omnia.
[SŌSIA] et memor sum et diligēns, ut quae imperes compareant.
nōn egō cum uinō simitū ebibi imperium tuom.
[AMPITRUŌ] V.Inam di faxint, īnfecta dicta rē eueniant tua.]


Alcumena Satin parua rēs est uoluptatum in uita atque in aetate agunda
praequam quod molestum est. ita cuique comparatum est in aetate hominum.
ita diuis est placitum, uoluptātem ut maeror comes cōnsequatur:
quīn incommodi plus malique ilicō adsit, bonī sī optigit quid.
nam egō id nunc experior domō atque ipsa de mē scio, cui uoluptas
parumper datast, dum uiri meī mihi potestas uidendi fuit
noctem unam modō. atque is repente abiit ā mē hinc ante lucem.
sola hic mihi nunc uideor, quia ille hinc abest quem egō amō praeter omnēs.
plus aegri ex abitū uiri, quam ex aduentū uoluptatis cepī.
sed hoc mē beat
saltem, quom perduellis uicit et domum laudis compos reuenit:
id solaciō est.
absit, dum modō laude parta
domum recipiat sē. feram et perferam usque
abitum eius animō forti atque offirmato, id modō sī mercedis
datur mī, ut meus uictor uir belli clueat.
satis mī esse ducam.
uirtus praemium est optimum.
uirtus omnibus rebus anteit profectō:
libertas salus uita rēs et parentes, patria et prognati
tutantur, seruantur:
uirtus omnia in sēsē habet, omnia adsunt
bona quem penest uirtus.
[AMPITRUŌ] edepol mē uxori exoptatum crēdō aduenturum domum,
quae mē amat, quam contra amo, praesertim rē gesta bene,
uictis hostibus: quōs nēmō posse superari ratust,
eōs auspiciō meō atque ductū primō coetū uicimus.
certe enim med illī expectatum optatō uenturum sciō.
[SŌSIA] quid. mē nōn rere expectatum amicae uenturum meae.
#ALC# meus uir hic quidem est. [AMPITRUŌ] Sequere hac tū mē. Alc. Nam quid ille reuortitur
quī dudum properare sē aibat. an ille mē temptat sciēns
atque id sē uolt experiri, suom abitum ut desiderem.
ecastor med haud inuita sē domum recipit suam.
[SŌSIA] amphitruo, redire ad nauem meliust nos. [AMPITRUŌ] Qua gratia.
[SŌSIA] quia domī daturus nēmō est prandium aduenientibus.
[AMPITRUŌ] quī tibi nunc istuc in mentemst. #S# quia enim serō aduenimus.
[AMPITRUŌ] quī. [SŌSIA] quia alcumēnam ante aedis stare saturam intellegō.
[AMPITRUŌ] Grauidam egō illanc hic reliqui quom abeō. [SŌSIA] ei perii miser.
[AMPITRUŌ] quid tibi est. #S# ad aquam praebendam commodum adueni domum,
decumō post mēnse, ut rationem tē putare intellegō.
[AMPITRUŌ] bonō animō es. #S# scin quam bonō animō sim. sī situlam cepero,
numquam edepol tū mihi diuini creduis post hunc diem,
ni egō illī puteo, sī occepso, animam omnem intertraxerō.
[AMPITRUŌ] sequere hac mē modō. alium egō isti rei allegabo, ne time.
Al. Magis nunc <mē> meum officium facere, sī huic eam aduorsum, arbitror.
[AMPITRUŌ] amphitruō uxōrem salutat laetus speratam suam,
quam omnium Thebis uir unam esse optimam diiudicat,
quamque adeō ciues Thebani uērō rumiferant probam.
ualuistin usque. exspectatun aduenio. [SŌSIA] haud uīdī magis.
exspectatum eum salutat magis haud quicquam quam canem.
[AMPITRUŌ] et quom tē †grauidam et quom tē pulchre plenam aspicio, gaudeō.
#ALC# obsecrō ecastor, quid tū mē deridiculi gratia
sic salutas atque appellas, quasi dudum nōn uideris
quasique nunc prīmum recipias tē domum hūc ex hostibus.
[atque mē nunc proinde appellas quasi multō post uideris.]
[AMPITRUŌ] immō equidem tē nisi nunc hodiē nusquam uīdī gentium.
#ALC# cur negas. Am.quia uera didici dicere. Al. Haud aequom facit
quī quod didicit id dediscit. an periclitamini
quid animī habeam. sed quid hūc uōs reuortimini tam cito.
an tē auspicium commoratum est an tempestas continet
quī nōn abiisti ad legiones, ita uti dudum dixeras.
[AMPITRUŌ] dudum. quam dudum istuc factum est. Al. Temptas. iam dudum, modō.
[AMPITRUŌ] quī istuc potis est fieri, quaeso, ut dicis: iam dudum, modo.
#ALC# quid enim cēnses. tē ut deludam contra lusorem meum,
quī nunc prīmum tē aduenisse dicas, modō quī hinc abieris.
[AMPITRUŌ] haec quidem deliramenta loquitur. [SŌSIA] paulisper mane,
dum edormiscat unum somnum. [AMPITRUŌ] Quaene uigilāns somniat.
#ALC# equidem ecastor uigilo, et uigilāns id quod factum est fabulor.
nam dudum ante lucem et istunc et tē uīdī. [AMPITRUŌ] Quō in loco.
Al. Hic in aedibus ubi tū habitas. Am. Numquam factum est. #S# nōn taces.
quid sī ē portū nauis hūc nōs dormientis detulit.
[AMPITRUŌ] etiam tū quoque adsentaris huic. [SŌSIA] quid uis fieri.
nōn tū scis. Bacchae bacchanti sī uelis aduorsarier,
ex īnsana īnsaniorem facies, feriet saepius.
sī obsequare, una resoluas plaga. [AMPITRUŌ] At pol quī certa rēs
hanc est obiurgare, quae mē hodiē aduenientem domum
noluerit salutare. [SŌSIA] inritabis crabrones. [AMPITRUŌ] Tace.
Alcumena, unum rogare tē uolō. Alc. quid uis roga.
[AMPITRUŌ] num tibi aut stultitia accessit aut superat superbia.
#ALC# quī istuc in mentemst tibi ex mē, mī uir, percontarier.
[AMPITRUŌ] quia salutare aduenientem mē solebas antidhac,
appellare, itidem ut pudicae suōs uirōs quae sunt solent.
eō more expertem tē factam adueniēns offendi domī.
#ALC# ecastor equidem tē certō heri aduenientem ilico,
et salutaui et ualuissesne usque exquisiui simul,
mī uir, et manum prehendi et osculum tetuli tibī.
[SŌSIA] tun heri hunc salutauisti. Alc. Et tē quoque etiam, Sosia.
[SŌSIA] amphitruo, speraui egō istam tibi parituram filium.
uerum nōn est puerō grauida. [AMPITRUŌ] quid igitur. [SŌSIA] īnsania.
#ALC# equidem sana sum et deōs quaeso, ut salua pariam filium.
uerum tū malum magnum habebis, sī hic suom officium facit:
ob istuc omen, ominator, capies quod tē condecet.
[SŌSIA] enim uērō praegnati oportet et malum et malum dari,
ut quod obrodat sit, animō sī male esse occeperit.
[AMPITRUŌ] tū mē heri hic uidisti. Alc. Ego, inquam, sī uis decies dicere.
[AMPITRUŌ] in somnis fortasse. Al. Immō uigilāns uigilantem. Am. Ei miserō mihī.
[SŌSIA] quid tibi est. [AMPITRUŌ] Delirat uxor. [SŌSIA] atra bili percita est.
nulla rēs tam delirantis hominēs concinnat citō.
[AMPITRUŌ] ubi prīmum tibi sēnsisti, mulier, impliciscier.
#ALC# equidem ecastor sana et salua sum. [AMPITRUŌ] Quor igitur praedicas,
tē heri mē uidisse, quī hac noctū in portum aduecti sumus.
ibi cenaui atque ibi quieui in naui noctem perpetem,
neque meum pedem hūc intuli etiam in aedis, ut cum exercitu
hinc profectus sum ad Teloboas hostis eosque ut uicimus.
#ALC# immō mecum cenauisti et mecum cubuistī. [AMPITRUŌ] quid est.
#ALC# Vera dicō. [AMPITRUŌ] Non de hac quidem hercle rē. de aliīs nesciō.
#ALC# primulō diluculō abiisti ad legiones. [AMPITRUŌ] Quō modo.
[SŌSIA] Recte dicit, ut commeminit: somnium narrat tibī.
sed, mulier, postquam experrecta es, tē prodigiali Ioui
aut mola salsa hodiē aut ture comprecatam oportuit.
#ALC# Vae capiti tuō. [SŌSIA] tua istuc refert—si curaueris.
#ALC# iterum iam hic in mē inclementer dicit, atque id sine malō.
[AMPITRUŌ] tace tū. tū dic: egone abs tē abii hinc hodiē cum diluculo.
#ALC# quis igitur nisi uōs narrauit mī, illī ut fuerit proelium.
[AMPITRUŌ] an etiam id tū scis. Al.quippe quī ex tē audiui, ut urbem maximam
expugnauisses regemque Pterelam tute occideris.
[AMPITRUŌ] egone istuc dīxī. Alc. Tute istic, etiam adstante hoc Sosia.
[AMPITRUŌ] audiuistin tū mē narrare haec hodiē. [SŌSIA] ubi egō audiuerim.
[AMPITRUŌ] hanc roga. #S# #M# quidem praesente numquam factum est, quod sciam.
#ALC# mirum quīn tē aduersus dicat. [AMPITRUŌ] Sosia, age mē hūc aspice.
[SŌSIA] spectō. [AMPITRUŌ] Vera uolō loqui tē, nolō adsentari mihī.
audiuistin tū hodiē mē illī dicere ea quae illa autumat.
[SŌSIA] Quaesō edepol, num tū quoque etiam īnsanis, quom id mē interrogas,
quī ipsus equidem nunc prīmum istanc tecum cōnspiciō simul.
[AMPITRUŌ] quid nunc, mulier. audin illum. Al. Egō uero, ac falsum dicere.
[AMPITRUŌ] neque tū illī neque mihi uirō ipsi credis. Alc. Eō fit quia mihi
plurimum crēdō et sciō istaec facta proinde ut proloquor.
[AMPITRUŌ] tun mē heri aduenisse dicis. Al. Tun tē abiisse hodiē hinc negas.
[AMPITRUŌ] negō enim uero, et mē aduenire nunc prīmum aiō ad tē domum.
#ALC# obsecro, etiamne hoc negabis, tē auream pateram mihi
dedisse donō hodiē, qua tē illī donatum esse dixeras.
[AMPITRUŌ] neque edepol dedi neque dīxī. uerum ita animatus fui
itaque nunc sum, ut ea tē patera donem. sed quis istuc tibi
dīxit. Alc. Egō equidem ex tē audiui et ex tua accepi manū
pateram. [AMPITRUŌ] Mane, mane, obsecrō tē. nimis demiror, Sosia,
quī illaec illic mē donatum esse aurea patera sciat,
nisi tū dudum hanc conuenisti et narrauisti haec omnia.
[SŌSIA] neque edepol egō dīxī neque istam uīdī nisi tecum simul.
[AMPITRUŌ] quid hoc sit hominis. Al. Vin proferri pateram. Am. Proferri uolō.
#ALC# fiat. <heus> tu, Thessala, intus pateram profertō foras,
qua hodiē meus uir donauit mē. [AMPITRUŌ] Secede hūc tu, Sosia,
enim uērō illud praeter alia mira miror maxime,
sī haec habet pateram illam. [SŌSIA] an etiam credis id, quae in hac cistellula
tuō signō obsignata fertur. [AMPITRUŌ] Saluom signum est. [SŌSIA] īnspice.
[AMPITRUŌ] Recte, ita est ut obsignauī. [SŌSIA] Quaeso, quīn tū istanc iubes
prō cerrita circumferri. [AMPITRUŌ] Edepol quī factō est opus.
nam haec quidem edepol laruarum plenast. Alc. quid uerbis opust.
em tibi pateram, eccam. Am. Cedō mī. Alc. Age aspice hūc sis nunciam
tū quī quae facta īnfitiare. quem egō iam hic conuincam palam.
estne haec patera, qua donatuss illī. [AMPITRUŌ] Summe Iuppiter,
quid egō uideo. haec ea est profectō patera. perii, Sosia.
[SŌSIA] aut pol haec praestigiatrix multō mulier maxima est
aut pateram hic inesse oportet. [AMPITRUŌ] Agedum, exsolue cistulam.
[SŌSIA] quid egō istam exsoluam. obsignatast rēctē, rēs gesta est bene:
tū peperisti amphitruonem, egō alium peperi Sosiam.
nunc sī patera pateram peperit, omnēs congeminauimus.
[AMPITRUŌ] certum est aperire atque īnspicere. [SŌSIA] Vide sis signi quid siet,
ne posterius in mē culpam cōnferas. [AMPITRUŌ] Aperi modō.
nam haec quidem nōs delirantis facere dictīs postulat.
#ALC. unde haec igitur est nisi abs tē quae mihi donō data est.
[AMPITRUŌ] opus mī est istuc exquisitō. [SŌSIA] iuppiter, prō Iuppiter.
[AMPITRUŌ] quid tibi est. #S# hic patera nulla in cistulast. AM. quid egō audio.
[SŌSIA] id quod uerumst. [AMPITRUŌ] At cum cruciatū iam, nisi apparet, tuō.
Al. Haec quidem apparet. Am.quis igitur tibi dedit. Al.quī mē rogat.
[SŌSIA] #M# captas, quia tute ab naui clanculum hūc alia uia
praecucurristi, atque hinc pateram tute exemisti atque eam
huic dedisti, post hanc rursum obsignasti clanculum.
[AMPITRUŌ] ei mihi, iam tū quoque huius adiuuas īnsaniam.
ain heri nōs aduenisse hūc. Alc. Aio, adueniēnsque ilicō
mē salutauisti, et egō tē, et osculum tetuli tibī.
[SŌSIA] iam illud nōn placet principium de osculō. [AMPITRUŌ] Perge exsequī.
#ALC# lauistī. Am. quid postquam laui. Al. Accubuistī. #S# euge optime.
nunc exquire. [AMPITRUŌ] Ne interpella. perge porrō dicere.
#ALC# cena adposita est. cenauisti mecum, egō accubui simul.
[AMPITRUŌ] in eodem lecto. Alc. In eodem. [SŌSIA] ei, nōn placet conuiuium.
[AMPITRUŌ] sine modō argumenta dicat. quid postquam cenauimus.
#ALC# tē dormitare aibas. mēnsa ablata est, cubitum hinc abiimus.
[AMPITRUŌ] ubi tū cubuisti. Alc. In eodem lectō tecum una in cubiculō.
[AMPITRUŌ] perdidistī. [SŌSIA] quid tibi est. Am. Haec mē modō ad mortem dedit.
Al. quid iam, amabo. Am. Ne mē appella. #S# quid tibi est. A. Perii miser,
quia pudicitiae huius uitium mē hinc absente est additum.
#ALC# obsecrō ecastor, cur istuc, mī uir, ex ted audio.
[AMPITRUŌ] Vir egō tuos sim. ne mē appella, falsa, falsō nomine.
[SŌSIA] haeret haec rēs, sī quidem haec iam mulier facta est ex uirō.
#ALC# quid egō feci, qua istaec propter dicta dicantur mihi.
[AMPITRUŌ] tute edictas facta tua, ex mē quaeris quid deliqueris.
#ALC# quid egō tibi deliqui, sī, cui nupta sum, tecum fui.
[AMPITRUŌ] tun mecum fueris. quid illac impudente audacius.
saltem, tute sī pudoris egeas, sumas mutuom.
#ALC# istuc facinus, quod tū īnsimulas, nostrō generi nōn decet.
tū sī mē inpudicitiai captas, capere nōn potes.
[AMPITRUŌ] prō di immortales, cognoscin tū mē saltem, Sosia.
[SŌSIA] propemodum. [AMPITRUŌ] Cenauin egō heri in naui in portū Persico.
#ALC# mihi quoque adsunt testes, quī illud quod egō dicam adsentiant.
[SŌSIA] nesciō quid istuc negoti dicam, nisi sī quispiam est
ampitruō alius, quī forte ted hinc absenti tamen
tuam rem curet teque absente hic munus fungatur tuom.
nam quod de illō subditiuō Sosia mirum nimis,
certe de istoc Amphitruone iam alterum mirum est magis.
[AMPITRUŌ] nesciō quis praestigiator hanc frustratur mulierem.
#ALC# per supremi regis regnum iurō et matrem familias
Iunonem, quam mē uereri et metuere est par maxume,
ut mī extra unum tē mortalis nēmō corpus corpore
contigit, quō mē impudicam faceret. [AMPITRUŌ] Vera istaec uelim.
#ALC# Vera dico, sed nequiquam, quoniam nōn uis credere.
[AMPITRUŌ] mulier es, audacter iuras. Alc. Quae nōn deliquit, decet
audacem esse, cōnfidenter prō sē et proterue loquī.
[AMPITRUŌ] satis audacter. Alc. Vt pudicam decet. Am. †In uerbis probas.
#ALC# nōn egō illam mihi dotem ducō esse, quae dōs dicitur,
sed pudicitiam et pudorem et sedatum cupidinem,
deum metum, parentum amorem et cognatum concordiam,
tibi morigera atque ut munifica sim bonīs, prosim probis.
[SŌSIA] ne ista edepol, sī haec uera loquitur, examussim est optima.
[AMPITRUŌ] delenitus sum profectō ita, ut mē quī sim nesciam.
[SŌSIA] amphitruō es profecto, caue sis ne tū tē usū perduis:
ita nunc hominēs immutantur, postquam peregre aduenimus.
[AMPITRUŌ] mulier, istam rem inquisitam certum est nōn amittere.
#ALC# edepol mē libente facies. [AMPITRUŌ] quid ais. responde mihi,
quid sī adducō tuom cognatum hūc ā naui Naucratem,
quī mecum una uectust una naui, atque is sī denegat
facta quae tū facta dicis, quid tibi aequom est fieri.
numquid causam dicis, quīn tē hoc multem matrimonio.
#ALC# sī deliqui, nulla causa est. [AMPITRUŌ] Conuenit. tu, Sosia,
duc hōs intrō. egō hūc ab naui mecum adducam Naucratem.—
[SŌSIA] nunc quidem praeter nōs nēmō est. dic mihi uerum seriō:
ecquis alius Sosia intust, quī meī similis siet.
#ALC# abin hinc ā mē dignus dominō seruos. [SŌSIA] abeo, sī iubes.—
#ALC# nimis ecastor facinus mirum est, quī illī conlibitum siet
meō uirō sic mē īnsimulare falsō facinus tam malum.
quidquid est, iam ex Naucrate cognatō id cognoscam meō.—

III.I
Iuppiter Egō sum ille ampitruō, cui est seruos Sosia,
idem Mercurius quī fit, quandō commodumst,
in superiore quī habitō cenaculo,
quī interdum fiō Iuppiter, quandō lubet.
hūc autem quom extemplō aduentum adporto, ilicō
ampitruō fiō et uestitum immutō meum.
nunc hūc honoris uostrī ueniō gratia,
ne hanc incohatam trānsigam comoediam.
simul Alcumenae, quam uir īnsontem probri
ampitruō accusat, ueni ut auxilium feram:
nam mea sit culpa, quod egomet contraxerim,
sī id Alcumenae innocenti expetat.
nunc Amphitruonem memet, ut occepi semel,
esse adsimulabo, atque in hōrum familiam
frustrationem hodiē iniciam maxumam.
post igitur demum faciam rēs fiat palam
atque Alcumenae in tempore auxilium feram
faciamque ut unō fetū et quod grauida est uirō
et mē quod grauidast pariat sine doloribus.
Mercurium iussi mē continuō cōnsequi,
sī quid uellem imperare. nunc hanc adloquar.

III.II
Alcumena Durare nequeō in aedibus. ita mē probri,
stupri, dedecoris ā uirō argutam meo!
ea quae sunt facta īnfecta ut reddat clamitat,
quae neque sunt facta neque egō in mē admisi arguit.
atque id mē susque deque esse habituram putat.
nōn edepol faciam, neque mē perpetiar probri
falsō īnsimulatam, quīn egō illum aut deseram
aut satis faciat mī ille atque adiuret īnsuper,
nolle esse dicta quae in mē īnsontem protulit.
#IUPP# faciundum est mī illud, fieri quod illaec postulat,
sī mē illam amantem ad sēsē studeam recipere,
quandō egō quod feci, id factum Amphitruoni offuit
atque illī dudum meus amor negotium
īnsonti exhibuit, nunc autem īnsonti mihi
illius ira in hanc et male dicta expetent.
#ALC# sed eccum uideō quī mē miseram arguit
stupri, dedecoris. #IUPP# tē uolō, uxor, conloquī.
quō tē auortisti. * Alc. Ita ingenium meumst:
inimicos semper osa sum optuerier.
#IUPP# heia autem inimicos. Alc. Sic est, uera praedicō.
nisi etiam hoc falsō dici īnsimulaturus es.
#IUPP# nimis iracunda es. Alc. Potin ut abstineas manum.
nam certo, sī sis sanus aut sapias satis,
quam tū impudicam esse arbitrere et praedices,
cum ea tū sermonem nec iocō nec seriō
tibi habeas, nisi sis stultior stultissimō.
#IUPP# sī dīxī, nihilō magis es, neque egō esse arbitror,
et id hūc reuorti uti mē purgarem tibī.
nam numquam quicquam meō animō fuit aegrius,
quam postquam audiui ted esse iratam mihī.
cur dixisti. inquies. egō expediam tibī.
nōn edepol quō tē esse impudicam crederem.
uerum periclitatus sum animum tuom,
quid faceres et quō pactō id ferre induceres.
equidem iocō illa dixeram dudum tibi,
ridiculi causa. uel hunc rogatō Sosiam.
#ALC# quīn hūc adducis meum cognatum Naucratem,
testem quem dudum tē adducturum dixeras,
tē hūc nōn uenisse. #IUPP# sī quid dictum est per iocum,
nōn aequom est id tē seriō praeuortier.
#ALC# egō illud sciō quam doluerit cordi meō.
#IUPP# per dexteram tuam tē, Alcumena, orō obsecro,
da mihi hanc ueniam, ignosce, irata ne sies.
#ALC# egō istaec feci uerba uirtūte irrita.
nunc, quandō factis mē impudicis abstini,
ab impudicis dictīs auorti uolō.
ualeas, tibi habeas rēs tuas, reddas meas.
iuben mī ire comites. #IUPP# sanan es. Alc. #S# nōn iubes,
ibō egomet. comitem mihi Pudicitiam duxerō.†
#IUPP# mane. arbitratū tuō iūs iurandum dabo,
mē meam pudicam esse uxōrem arbitrarier.
id egō sī fallo, tum tē, summe Iuppiter,
quaeso, Amphitruoni ut semper iratus sies.
#ALC# ā, propitius sit potius. #IUPP# cōnfidō fore.
nam iūs iurandum uerum tē aduorsum dedī.
iam nunc irata nōn es. Alc. Non sum. #IUPP# bene facis.
nam in hominum aetate multa eueniunt huius modi:
capiunt uoluptates, capiunt rursum miserias.
irae interueniunt, redeunt rursum in gratiam.
uerum irae sī quae forte eueniunt huius modi
inter eos, rursum sī reuentum in gratiam est,
bis tantō amici sunt inter sē quam prius.
#ALC# prīmum cauisse oportuit ne diceres,
uerum eadem sī isdem purgas mī, patiunda sunt.
#IUPP# iube uērō uasa pura adornari mihi,
ut quae apud legionem uota uoui, sī domum
rediissem saluos, ea egō exsoluam omnia.
#ALC# egō istuc curabō. #IUPP# euocate hūc Sosiam.
gubernatorem quī in mea naui fuit
Blepharonem arcessat, quī nobiscum prandeat.
is adeō * inprānsus ludificabitur,
cum egō Amphitruonem collō hinc obstrictō traham.
#ALC# mirum quid sōlus secum secretō ille agat.
atque aperiuntur aedes. exit Sosia.

III.III
Sosia amphitruo, assum. sī quid opus est, impera, imperium exequar.
#IUPP# <Sosia,> optume aduenis. [SŌSIA] iam pax est inter uōs duos.
nam quia uōs tranquillos uideo, gaudeō et uolup est mihī.
atque ita seruom par uidetur frugi sēsē īnstituere:
proinde erī ut sint, ipse item sit. uoltum ē uoltū comparet:
tristis sit, sī erī sint tristes. hilarus sit, sī gaudeant.
sed age responde: iam uōs rediistis in concordiam.
#IUPP# derides, quī scis haec dudum mē dixisse per iocum.
[SŌSIA] an id iocō dixisti. equidem seriō ac uērō ratus.
#IUPP# habui expurigationem. facta pax est. [SŌSIA] optume est.
#IUPP# egō rem diuinam intus faciam, uota quae sunt. [SŌSIA] cēnseō.
#IUPP# tū gubernatorem ā naui hūc euoca uerbis meis
Blepharonem, quī rē diuina facta mecum prandeat.
[SŌSIA] iam hic ero, cum illic cēnsebis esse mē.—Iupp. Actutum hūc redī.
#ALC# numquid uis, quīn abeam iam intro, ut apparentur quibus opust.
#IUPP# i sane, et quantum potest parata fac sint omnia.
#ALC# quīn uenis quandō uis intro. faxō haud quicquam sit morae.—
#IUPP# Recte loquere et proinde diligentem ut uxōrem decet.
iam hisce ambo, et seruos et era, frustra sunt duo,
quī mē Amphitruonem rentur esse: errant probe.
nunc tū diuine hūc fac adsis Sosia
(audis quae dico, tam etsī praesēns nōn ades),
fac Amphitruonem aduenientem ab aedibus
ut abigas. quouis pactō fac commentus sis.
uolō deludi illunc, dum cum hac usuraria
uxore nunc mihi morigerō. haec curata sint
fac sis, proinde adeō ut uelle med intellegis,
atque ut ministres mihi, mihi cum sacruficem.

III.IV
Mercurius Concedite atque abscedite omnēs, de uia decedite,
nec quisquam tam audax fuat homo, quī obuiam obsistat mihī.
nam mihi quidem hercle quī minus liceat deō minitarier
populo, ni decedat mihi, quam seruolō in comoediis.
ille nauem saluam nuntiat aut irati aduentum senis:
egō sum Ioui dictō audiēns, eius iussū nunc hūc mē adferō.
quam ob rem mihi magis par est uia decedere et concedere.
pater uocat mē, eum sequor, eius dictō imperiō sum audiēns.
ut filium bonum patrī esse oportet, itidem egō sum patrī.
amantī subparasitor, hortor, adsto, admoneo, gaudeō.
sī quid patrī uolup est, uoluptas ea mī multō maxumast.
amat: sapit. rēctē facit, animō quandō obsequitur suo,
quod omnis hominēs facere oportet, dum id modō fiat bonō.
nunc Amphitruonem uolt deludi meus pater: faxō probe
iam hic deludetur, spectatores, uōbīs īnspectantibus.
capiam coronam mī in caput, adsimulabō mē esse ebrium.
atque illuc sursum escenderō: inde optume aspellam uirum
de supero, cum hūc accesserit. faciam ut sit madidus sobrius.
deinde illī actutum sufferet suos seruos poenas Sosia:
eum fecisse ille hodiē arguet quae egō fecerō hic. quid mea.
meō mē aequomst morigerum patrī, eius studiō seruire addecet.
sed eccum Amphitruonem, aduenit. iam ille hic deludetur probe,
siquidem uōs uoltis auscultandō operam dare.
ibō intro, ōrnātum capiam quī potis decet.
dein susum ascendam in tectum, ut illum hinc prohibeam.

IV.I

ampitruō Naucratem quem conuenire uolui, in naui nōn erat,
neque domī neque in urbe inueniō quemquam quī illum uiderit.
nam omnis plateas perreptaui, gymnasia et myropolia.
apud emporium atque in macello, in palaestra atque in foro,
in medicinis, in tōnstrinis, apud omnis aedis sacras
sum defessus quaeritandō: nusquam inueniō Naucratem.
nunc domum ibō atque ex uxore hanc rem pergam exquirere,
quis fuerit quem propter corpus suom stupri compleuerit.
nam mē, quam illam quaestionem inquisitam hodiē amittere,
mortuom satiust. sed aedis occluserunt. eugepae,
pariter hoc fit atque ut alia facta sunt. feriam foris.
aperite hoc. heus, ecquis hic est. ecquis hoc aperit ostium.

IV.II

Mercurius quis ad fores est. [AMPITRUŌ] egō sum. [MERCURIUS] quid egō sum. [AMPITRUŌ] Íta loquor. [MERCURIUS] tibi Iuppiter
dique omnēs irati certō sunt, quī sic frangas fores.
[AMPITRUŌ] Quō modo. [MERCURIUS] eō modo, ut profectō uiuas aetatem miser.
[AMPITRUŌ] sosia. [MERCURIUS] ita, sum Sosia, nisi mē esse oblitum existimas.
quid nunc uis. [AMPITRUŌ] Sceleste, at etiam quid uelim, id tū mē rogas.
[MERCURIUS] ita, rogō. paene effregisti, fatue, foribus cardines.
an foris cēnsebas nōbīs publicitus praeberier.
quid mē aspectas, stolide. quid nunc uis tibi. aut quis tū es homo.
[AMPITRUŌ] Verbero, etiam quis egō sim mē rogitas, ulmorum Acheruns.
quem pol egō hodiē ob istaec dicta faciam feruentem flagris.
[MERCURIUS] prodigum tē fuisse oportet olim in adulescentia.
[AMPITRUŌ] quidum. [MERCURIUS] quia senecta aetate ā mē mendicas malum.
[AMPITRUŌ] cum cruciatū tuō istaec hodiē, uerna, uerba funditas.
[MERCURIUS] sacruficō egō tibī. A.quī. #M# quia enim tē mactō īnfortuniō.

[AMPITRUŌ] at egō tē cruce et cruciatū mactabo, mastigia.
(Merc.) erus ampitruō<st> occupatus.
(Merc.) abiendi nunc tibi etiam occasiost.
(Merc.) Optimō iure īnfringatur aula cineris in caput.
(Merc.) Ne tū postules matulam unam tibi aquae īnfundi in caput.
(Merc.) Laruatuss. edepol hominem miserum. medicum quaerita.
(Alc.) Exiurauisti tē mihi dixe per iocum.
(Alc.) Quaesō aduenienti morbō medicari iube:
tū certe aut laruatus aut cerritus es.
(Alc.) Nisi hoc ita factum est, proinde ut factum esse autumo,
nōn causam dicō quīn uērō īnsimules probri
(Amph.) Cuius. quae mē absente corpus uolgauit suom.
(Amph.) quid minitabas tē facturum, sī istas pepulissem fores.
(Amph.) Ibi scrobes ecfoditō <tu> plus sexagenos in die.
(Amph.) Noli pessimō precarī.
(Bleph.) animam comprime
(Iupp.) Manifestum hunc optortō collō teneō furem flagitī.
(Amph.) Immō egō hunc, Thebani ciues, quī domī uxōrem meam
impudicitia impediuit, teneō, thēnsaurum stuprī.

(Amph.) Nilne tē pudet, sceleste, populi in cōnspectum ingredi.
Gloss. Plaut.
(Amph.) clandestino	u
(Amph. sīue Iupp.)quī nequeas nostrorum uter sit ampitruō decernere.

IV.III

(Bleph.) Vos inter uōs partite. egō abeo, mihi negotium est.
neque egō umquam usquam tanta mira mē uidisse cēnseō.
[AMPITRUŌ] blepharo, quaesō ut aduocatus mī adsis neue abeas. Bleph. Vale.
quid opust mē aduocato, quī utri sim aduocatus nescio.—
#IUPP# intrō egō hinc eō. Alcumena parturit.—Amph. Perii miser.
quid egō <faciam,> quem aduocati iam atque amici deserunt.
numquam edepol mē inultus istic ludificabit, quisquis est.
nam iam ad regem recta mē ducam resque ut facta est ēloquar.†
egō pol illum ulciscar hodiē Thessalum ueneficum,
quī peruorse perturbauit familiae mentem meae.
sed ubi illest. intrō edepol abiit, crēdō ad uxōrem meam.
quī mē Thebis alter uiuit miserior. quid nunc agam,
quem omnēs mortales ignorant et ludificant ut lubet.
certumst, intrō rumpam in aedis: ubi quemque hominem aspexero,
sī ancillam seū seruom sīue uxōrem sīue adulterum
seū patrem sīue auom uidebo, obtruncabō in aedibus.
neque mē Iuppiter neque di omnēs id prohibebunt, sī uolent,
quīn sic faciam ut cōnstituī. pergam in aedis nunciam.

V.I

#BROMIA# spes atque opes uitae meae iacent sepultae in pectore,
neque ullast cōnfidentia iam in corde, quīn amiserim.
ita mihi uidentur omnia, mare terra caelum, cōnsequi,
iam ut opprimar, ut enicer. mē miseram, quid agam nesciō.
ita tanta mira in aedibus sunt facta. uae miserae mihi,
animō malest, aquam uelim. corrupta sum atque absumpta sum.
caput dolet, neque audio, nec oculis prospiciō satis,
nec mē miserior femina est neque ulla uideatur magis.
ita erae meae hodiē contigit. nam ubi parturit, deōs sibi inuocat,
strepitus, crepitus, sonitus, tonitrus: ut subito, ut propere, ut ualide tonuit!
ubi quisque īnstiterat, concidit crepitū. ibi nesciō quis maxuma
uoce exclamat:  ¤ Alcumena, adest auxilium, ne time:
et tibi et tuis propitius caeli cultor aduenit.
exsurgite ¤  inquit  ¤ quī terrore meō occidistis prae metū. ¤ 
ut iacui, exsurgō. ardere cēnsui aedis, ita tum cōnfulgebant.
ibi mē inclamat alcumena. iam ea rēs mē horrore adficit,
erilis praeuertit metus: accurro, ut sciscam quid uelit.
atque illam geminos filios puerōs peperisse cōnspicor.
neque nostrum quisquam sēnsimus, quom peperit, neque prouidimus.
sed quid hoc. quis hic est senex, quī ante aedis nostras sic iacet.
numnam hunc percussit Iuppiter.
crēdō edepol, nam, prō Iuppiter, sepultust quasi sit mortuos.
ibō et cognoscam, quisquis est. ampitruō hic quidem <est> erus meus.
ampitruō. A. Periī. B. Surge. A. Interiī. B. Cedō manum. A.quis mē tenet.
Br. Tua Bromia ancilla. Am. Totus timeo, ita mē increpuit Iuppiter.
nec secus est, quasi sī ab Acherunte ueniam. sed quid tū foras
egressa es. Brom. Eadem nōs formidō timidas terrore impulit
in aedibus, tū ubi habitas. nimia mira uīdī. uae mihi,
ampitruō, ita mihi animus etiam nunc abest. [AMPITRUŌ] Agedum expedi:
scin mē tuom esse erum Amphitruonem. B. Sciō. A. Vide etiam nunc. B. Sciō.
[AMPITRUŌ] haec sola sanam mentem gestat meorum familiarium.
Brom. Immō omnēs sani sunt profectō. A. At mē uxor īnsanum facit
suis foedis factis. Brom. At egō faciam, tū idem ut aliter praedices,
amphitruo, piam et pudicam esse tuam uxōrem ut scias.
de ea rē signa atque argumenta paucis uerbis ēloquar.
omnium prīmum: Alcumena geminos peperit filios.
A. Ain tu, geminos. B. Geminos. A. Di mē seruant. B. Sine mē dicere,
ut scias tibi tuaeque uxori deōs esse omnis propitios.
[AMPITRUŌ] loquere. Brom. Postquam parturire hodiē uxor occēpit tua,
ubi uterō exorti dolores, ut solent puerperae
inuocat deōs immortales, ut sibi auxilium ferant,
manibus puris, capite opertō. ibi continuō contonat
sonitū maxumō. aedes primō ruere rebamur tuas.
aedes totae cōnfulgebant tuae, quasi essent aureae.
[AMPITRUŌ] Quaesō absoluitō hinc mē extemplo, quandō satis deluseris.
quid fit deinde. Brom. Dum haec aguntur, interea uxōrem tuam
neque gementem neque plorantem nostrum quisquam audiuimus.
ita profectō sine dolore peperit. [AMPITRUŌ] Iam istuc gaudeo,
utut erga mē merita est. Brom. Mitte ista atque haec quae dicam accipe.
postquam peperit, puerōs lauere iussit nos. occepimus.
sed puer ille quem egō laui, ut magnust et multum ualet!
neque eum quisquam colligare quiuit incunabulis.
[AMPITRUŌ] nimia mira memoras. sī istaec uera sunt, diuinitus
nōn metuō quīn meae uxori latae suppetiae sient.
Brom. Magis iam faxō mira dices. postquam in cunas conditust,
deuolant angues iubati deorsum in impluuium duō
maximi: continuō extollunt ambō capita. [AMPITRUŌ] Ei mihī.
Brom. Ne paue. sed angues oculis omnis circumuisere.
postquam puerōs cōnspicati, pergunt ad cunas citī.
egō cunas recessim rursum uorsum trahere et ducere,
metuēns pueris, mihi formidāns. tantoque angues acrius
persequī. postquam cōnspexit angues ille alter puer,
citus ē cunis exilit, facit recta in anguis impetum:
alterum altera prehendit eos manū perniciter.
[AMPITRUŌ] mira memoras, nimis formidolosum facinus praedicas.
nam mihi horror membra miserō percipit dictīs tuis.
quid fit deinde. porrō loquere. Brom. Puer ambō angues enicat.
dum haec aguntur, uoce clara exclamat uxōrem tuam—
A.quis homo. B. Summus imperator diuom atque hominum Iuppiter.
is sē dīxit cum Alcumena clam cōnsuetum cubitibus,
eumque filium suom esse quī illos angues uicerit.
alterum tuom esse dīxit puerum. [AMPITRUŌ] Pol mē haud paenitet,
sī licet bonī dimidium mihi diuidere cum Ioue.
abi domum, iube uasa pura actutum adornari mihi,
ut Iouis supremi multis hostiis pācem expetam.
egō Teresiam coniectorem aduocabō et cōnsulam
quid faciundum cēnseat. simul hanc rem ut facta est ēloquar.
sed quid hoc. quam ualide tonuit. di, obsecrō uostram fidem.

V.II

#IUPPITER#
bonō animō es. adsum auxilio, amphitruo, tibi et tuis:
nihil est quod timeas. hariolos, haruspices
mitte omnēs. quae futura et quae facta ēloquar,
multō adeō melius quam illī, quom sum iuppiter.
prīmum omnium alcumenae usuram corporis
cepi, et concubitū grauidam feci filiō.
tū grauidam item fecisti, cum in exercitum
profectuss: unō partū duos peperit simul.
eorum alter, nostrō quī est susceptus semine,
suis factis tē immortali adficiet gloria.
tū cum alcumena uxore antīquam in gratiam
redi: haud promeruit quam ob rem uitiō uorteres.
mea ui subactast facere. egō in caelum migrō.

V.III

[AMPITRUŌ]
faciam ita ut iubes et tē oro, promissa ut serues tua.
ibō ad uxōrem intro, missum faciō teresiam senem.
nunc, spectatores, iouis summi causa clare plaudite.

ASINARIA

PROLOGUS

hoc agite sultis, spectatores, nunciam,
quae quidem mihi atque uōbīs rēs uertat bene
gregique huic et dominis atque conductoribus.
face nunciam tu, praeco, omnem auritum poplum.
age nunc reside, caue modō ne gratiis.
nunc quid processerim hūc et quid mihi uoluerim
dicam: ut sciretis nōmen huius fābulae.
nam quod ad argūmentum attinet, sane breuest.
nunc quod mē dīxī uelle uōbīs dicere,
dicam: huic nōmen graece onagost fābulae.
demophilus scripsit, maccus uortit barbare.
asinariam uolt esse, sī per uōs licet.
inest lepos ludusque in hac comoedia,
ridicula rēs est. date benigne operam mihi,
ut uōs, ut alias, pariter nunc mars adiuuet.

[LIBANUS] sicut tuom uis unicum gnatum tuae
superesse uitae sospitem et superstitem,
ita ted obtestor per senectutem tuam
perque illam, quam tū metuis, uxōrem tuam,
sī quid med erga hodiē falsum dixeris,
ut tibi superstes uxor aetatem siet
atque illa uiua uiuos ut pestem oppetas.
[DEMAENETUS] per dium fidium quaeris: iuratō mihi
uideō necesse esse eloqui quidquid roges.
[ita mē obstinate adgressuss, ut nōn audeam
profecto, percontanti quīn promam omnia.]
proinde actutum istuc quid sit quod scire expetis
eloquere: ut ipse scibo, tē faciam ut scias.
[LIBANUS] dic obsecrō hercle seriō quod tē rogem,
caue mihi mendaci quicquam. Dem.quīn tū ergō rogas.
[LIBANUS] num mē illuc ducis, ubi lapis lapidem terit.
[DEMAENETUS] quid istuc est. aut ubi istuc est terrarum loci.
[LIBANUS] [V.I flent nequam hominēs, quī polentam pīnsitant.]
apud fustitudinas, ferricrepinas īnsulas,
ubi uiuos hominēs mortui incursant boues.
[DEMAENETUS] modō pol percepi, Libane, quid istuc sit loci:
ubi fit polenta, tē fortasse dicere. Lib. Ah,
neque hercle egō istuc dicō nec dictum uolō,
teque obsecrō hercle ut quae locutuss despuas.
[DEMAENETUS] fiat, geratur mōs tibī. Lib. Age, age usque excrea.
[DEMAENETUS] etiamne. Lib. Age quaesō hercle usque ex penitis faucibus.
etiam amplius. Dem. Nam quō usque. Lib. Vsque ad mortem uolō.
[DEMAENETUS] caue sis malam rem. Lib. Vxoris dico, nōn tuam.
[DEMAENETUS] donō tē ob istuc dictum, ut expers sis metū.
[LIBANUS] di tibi dent quaecumque optes. Dem. Redde operam mihī.
cur hoc egō ex tē quaeram. aut cur miniter tibi
propterea quod mē nōn scientem feceris.
aut cur postremō filiō suscēnseam,
patres ut faciunt ceteri. Lib. quid istuc noui est.
demiror quid sit et quō euadat sum in metū.
[DEMAENETUS] equidem sciō iam, fīlius quod amet meus
istanc meretricem ē proxumō Philaenium.
estne hoc ut dico, Libane. Lib. Rectam īnstas uiam.
ea rēs est. sed eum morbus inuasit grauis.
[DEMAENETUS] quid morbi est. Lib.quia nōn suppetunt dictīs data.
[DEMAENETUS] tune es adiutor nunc amantī filio.
[LIBANUS] sum uero, et alter noster est Leonida.
[DEMAENETUS] bene hercle facitis et ā mē initis gratiam.
uerum meam uxōrem, Libane, nescis qualis sit.
[LIBANUS] tū primus sentis, nōs tamen in pretiō sumus.
[DEMAENETUS] fateor eam esse importunam atque incommodam.
[LIBANUS] posterius istuc dicis quam crēdō tibī.
[DEMAENETUS] omnēs parentes, Libane, liberis suis,
quī mī auscultabunt, facient obsequellam†
quippe quī mage amicō utantur gnatō et beneuolō.
atque egō mē id facere studeo, uolō amari ā meis.
uolō mē patris meī similem, quī causa mea
nauclericō ipse ornatū per fallaciam
quam amabam abduxit ab lenone mulierem.
neque puduit eum id aetatis sycophantias
struere et beneficiis mē emere gnatum suom sibī.
eos mē decretumst persequi mōrēs patris.
nam mē hodiē orauit Argyrippus fīlius,
uti sibi amantī facerem argenti copiam.
et id egō percupiō obsequi gnatō meō.
[uolō amori obsecutum illius, uolō amet mē patrem.]
quamquam illum mater arte contenteque habet,
patres ut cōnsueuerunt: egō mittō omnia haec.
praesertim quom is mē dignum quoi concrederet
habuit, mē habere honorem eius ingeniō decet.
quom mē adiit, ut pudentem gnatum aequomst patrem,
cupiō esse amicae quod det argentum suae.
[LIBANUS] cupis id quod cupere tē nequiquam intellegō.
dotalem seruom Sauream uxor tua
adduxit, cui plus in manū sit quam tibī.
[DEMAENETUS] argentum accepi, dote imperium uendidī.
nunc uerba in pauca cōnferam quid tē uelim.
uiginti iam usust filiō argenti minis:
face id ut paratum iam sit. Lib. unde gentium.
[DEMAENETUS] #M# defraudatō. Lib. Maxumas nugas agis:
nudō detrahere uestimenta mē iubes.
defraudem tē ego. age sis, tū sine pennis uola.
tene egō defraudem, cui ipsi nihil est in manū,
nisi quid tū porrō uxōrem defraudaueris.
[DEMAENETUS] Qua mē, qua uxōrem, qua tū seruom Sauream
potes, circumduce, aufer. promittō tibi
nōn offuturum, sī id hodiē effeceris.
[LIBANUS] iubeas una opera mē piscari in aere,
uenari autem rete iaculō in mediō marī.†
[DEMAENETUS] tibi optionem sumitō Leonidam,
fabricare quiduis, quiduis comminiscere:
perficito, argentum hodiē ut habeat fīlius,
amicae quod det. Lib. quid ais tu, Demaenete.
[DEMAENETUS] quid <uis.> Lib. si forte in īnsidias deuenero,
tun redimes mē, sī mē hostes interceperint.
[DEMAENETUS] Redimam. Lib. Tum tū igitur aliud cura quid lubet.
egō eō ad forum, nisi quid uis. [DEMAENETUS] Ei, bene ambula.
atque audin etiam. Lib. Ecce. [DEMAENETUS] si quid tē uolam,
ubi eris. Lib. V.Icumque libitum erit animō meō.
profectō nēmō est quem iam dehinc metuam mihi
ne quid nocere possit, cum tū mihi tua
oratione omnem animum ostendisti tuom.
quīn tē quoque ipsum faciō haud magni, sī hoc patrō.
pergam quō occepi atque ibi cōnsilia exordiar.
[DEMAENETUS] audin tu. apud Archibulum egō erō argentarium.
[LIBANUS] nempe in foro. Dem. Ibi, sī quid opus fuerit. Lib. Meminerō.—
[DEMAENETUS] nōn esse seruos peior hoc quisquam potest
nec magis uersutus nec quō ab caueas aegrius.
eidem hominī, sī quid rēctē curatum uelis,
mandes: moriri sēsē misere mauolet,
quam nōn perfectum reddat quod promiserit.
nam egō illud argentum tam paratum filiō
sciō esse quam mē hunc scipionem contuī.
sed quid egō cessō ire ad forum, quō inceperam.
* atque ibi manebō apud argentarium.—

I.II

Argyrippus Sicine hoc fit. foras aedibus mē eici.
promerenti optume hocin preti redditur.
bene merenti mala es, male merenti bona es.
at malō cum tuo, nam iam ex hoc locō
ibō egō ad tres uiros uostraque ibi nomina
faxō erunt, capitis tē perdam egō et filiam,
perlecebrae, permities, adulescentum exitium.
nam mare haud est mare, uōs mare acerrumum.
nam in mari repperi, hic elaui bonīs.
ingrata atque inrita esse omnia intellegō
quae dedi et quod bene feci, at posthac tibi
male quod poterō facere faciam, meritoque id faciam tuō.
egō pol tē redigam eodem unde orta es, ad egestatis terminos,
egō edepol tē faciam ut quae sis nunc et quae fueris scias.
quae prius quam istam adii atque amāns egō animum meum isti dedi,
sordidō uitam oblectabas pane in pannis inopia,
atque ea sī erant, magnas habebas omnibus dis gratias.
eadem nunc, cum est melius, mē, cuius opera est, ignoras mala.
reddam egō tē ex fera fame mānsuetem, mē specta modō.
nam isti quid suscēnseam ipsi. nihil est, nihil quicquam meret.
tuō facit iussū, tuō imperiō paret: mater tu, eadem era es.
tē egō ulciscar, tē egō ut digna es perdam atque ut de mē meres.
at scelesta uiden ut ne id quidem, mē dignum esse existumat
quem adeat, quem conloquatur quoique iratō supplicet.
atque eccam inlecebra exit tandem. opinor hic ante ostium
meō modō loquar quae uolam, quoniam intus nōn licitum est mihī.

I.III

Cleareta Vnum quodque istōrum uerbum nummis Philippis aureis
nōn potest auferre hinc ā mē sī quis emptor uenerit.
nec rēctē quae tū in nōs dicis, aurum atque argentum merumst:
fixus hic apud nōs est animus tuos clauō Cupidinis.
remigiō ueloque quantum poteris festina et fuge:
quam magis tē in altum capessis, tam aestus tē in portum refert.
Argyr. Egō pol istum portitorem priuabō portoriō.
egō tē dehinc ut merita es de mē et mea rē tractare exsequar,
quom tū med ut meritus sum nōn tractas atque eicis domō.
#CLEAR# magis istuc percipimus lingua dici, quam factis fore.
Argyr. Solus solitudine egō ted atque ab egestate abstulī.
sōlus sī ductem, referre gratiam numquam potes.
#CLEAR# sōlus ductato, sī semper sōlus quae poscam dabis.
semper tibi promissum habetō hac lege, dum superes datis.
Argyr.quī modus dandi. nam numquam tū quidem expleri potes.
modō quom accepisti, haud multō post aliquid quod poscas paras.
#CLEAR# quid modist ductando, amando. numquamne expleri potes.
modō remisisti, continuō iam ut remittam ad tē rogas.
A. Dedi equidem quod mecum egistī. #C# Et tibi egō misi mulierem:
par pari datum hostimentumst, opera prō pecunia.
A. Male agis mecum. #C# quid mē accusas, sī faciō officium meum.
nam neque fictum usquamst neque pictum neque scrīptum in poematis
ubi lena bene agat cum quiquam amante, quae frugi esse uolt.
Argyr. Mihi quidem tē parcere aequomst tandem, ut tibi durem diū.
#CLEAR# nōn tū scis. quae amantī parcet, eadem sibi parcet parum.
quasi piscis, itidemst amator lenae: nequam est, nisi recēns.
is habet sucum, is suauitatem, eum quō uis pactō condias,
uel patinarium uel assum, uerses quō pactō lubet:
is dare uolt, is sē aliquid posci, nam ibi de plenō promitur.
neque ille scit quid det, quid damni faciat: illī rei studet.
uolt placere sēsē amicae, uolt mihi, uolt pedisequae,
uolt famulis, uolt etiam ancillis. et quoque catulō meō
subblanditur nouos amator, sē ut quom uideat gaudeat.
uera dicō: ad suom quemque hominem quaestum esse aequomst callidum.
Argyr. Perdidici istaec esse uera damnō cum magnō meō.
#CLEAR# sī ecastor nunc habeas quod des, alia uerba praehibeas.
nunc quia nihil habes, maledictis tē eam ductare postulas.
A. Non meum est. #C# Nec meum quidem edepol, ad tē ut mittam gratiis.
uerum aetatis atque honoris gratia hoc fiet tui,
quia nōbīs lucrō fuisti potius quam decori tibi:
sī mihi dantur duō talenta argenti numerata in manum,
hanc tibi noctem honoris causa gratiis donō dabō.
A. quid sī nōn est. #C# Tibi nōn esse credam, illa aliō ibit tamen.
A. V.I illaec quae dedi ante. #C# Abusa. nam sī ea durarent mihi,
mulier mitteretur ad tē, numquam quicquam poscerem.
diem aquam solem lunam noctem, haec argentō nōn emō:
ceterum quae uolumus uti Graeca mercamur fide.
quom ā pistore panem petimus, uinum ex oenopolio,
sī aes habent, dant mercem: eadem nōs discipulina utimur.
semper oculatae manus sunt nostrae, credunt quod uident.
uetus est:  ¤ nihili coactiost ¤ —scis cuius. nōn dicō amplius.
Argyr. Aliam nunc mī orationem despoliatō praedicas,
longe aliam, inquam, praebes nunc atque olim, quom dabam,
aliam atque olim, quom inliciebas mē ad tē blande ac benedice.
tum mī aedes quoque arridebant, cum ad tē ueniebam, tuae.
mē unice unum ex omnibus tē atque illam amāre aibas mihī.
ubi quid dederam, quasi columbae pulli in ore ambae meō
usque eratis, meō de studiō studia erant uostra omnia,
usque adhaerebatis: quod egō iusseram, quod uolueram
faciebatis, quod nolebam ac uotueram, de industria
fugiebatis, neque conari id facere audebatis prius.
nunc neque quid uelim neque nōlim facitis magni, pessumae.
#CLEAR# nōn tū scis. hic noster quaestus aucupi simillimust.
auceps quandō concinnauit aream, offundit cibum.
aues adsuescunt: necesse est facere sumptum quī quaerit lucrum.
saepe edunt: semel sī sunt captae, rem soluont aucupī.
itidem hic apud nos: aedes nōbīs area est, auceps sum ego,
esca est meretrix, lectus inlex est, amatores aues.
bene salutandō cōnsuescunt, compellandō blanditer,
osculando, oratione uinnula, uenustula.
sī papillam pertractauit, haud est ab rē aucupis.
sauium sī sumpsit, sumere eum licet sine retibus.
haecine tē esse oblitum, in ludō quī fuisti tam diu.
Argyr. Tua ista culpa est, quae discipulum semidoctum abs tē amoues.
#CLEAR# Remeatō audacter, mercedem sī eris nactus: nunc abī.
Argyr. Mane, mane, audī. dic, quid mē aequom cēnses prō illa tibi dare,
annum hunc ne cum quiquam aliō sit. Clear. Tene. uiginti minas.
atque ea lege: sī alius ad mē prius attulerit, tū uale.
A. At egō est etiam prius quam abis quod uolō loquī. #C# Dic quod lubet.
A. Non omninō iam perii, est relicuom quō peream magis.
habeō unde istuc tibi quod poscis dem. sed in leges meas
dabo, uti scire possis, perpetuom annum hunc mihi uti seruiat
nec quemquam interea alium admittat prorsus quam mē ad sē uirum.
#CLEAR# quīn, sī tū uoles, domī seruī quī sunt castrabō uiros.
postremō ut uoles nōs esse, syngraphum facitō adferas.
ut uoles, ut tibi lubebit, nōbīs legem imponitō:
modō tecum una argentum adferto, facile patiar cetera.
portitorum simillumae sunt ianuae lenoniae:
sī adfers, tum patent, sī nōn est quod des, aedes nōn patent.—
Argyr. Interii, sī nōn inueniō egō illās uiginti minas,
et profecto, nisi illud perdō argentum, pereundum est mihī.
nunc pergam ad forum atque experiar opibus, omni copia,
supplicabo, exobsecrabō ut quemque amicum uidero,
dignos indignos adire atque experiri certumst mihi,†
nam sī mutuas nōn potero, certumst sumam faenore.—

II.I

Libanus Hercle uero, Libane, nunc tē meliust expergiscier
atque argentō comparandō fingere fallaciam.
iam diū est factum quom discesti ab erō atque abiisti ad forum,
[igitur inueniundō argentō ut fingeres fallaciam.]
ibi tū ad hoc diei tempus dormitasti in otiō.
quīn tū abs tē socordiam omnem reice et segnitiem amoue
atque ad ingenium uetus uersutum tē recipis tuom.
serua erum, caue tū idem faxis alii quod seruī solent,
quī ad erī fraudationem callidum ingenium gerunt.
unde sumam. quem interuortam. quō hanc celocem cōnferam.
impetritum, inauguratumst: quouis admittunt aues,
picus et cornix ab laeua, coruos parra ab dextera
cōnsuadent. certum herclest uostram cōnsequi sententiam.
sed quid hoc, quod picus ulmum tundit. nōn temerariumst.
certe hercle egō quantum ex auguriō eius pici intellego,
aut mihi in mundō sunt uirgae aut atriēnsi Saureae.
sed quid illuc, quod exanimatus currit hūc Leonida.
metuō quom illic obscaeuauit meae falsae fallaciae.

II.II

[LEONIDA] egō nunc Libanum requiram aut familiarem filium,
ut egō illos lubentiores faciam quam Lubentiast.
maximam praedam et triumphum eis adferō aduentū meō.
quandō mecum pariter potant, pariter scortari solent,
hanc quidem, quam nactus, praedam pariter cum illis partiam.
[LIBANUS] illic homō aedis compilauit, more sī fēcit suō.
uae illī, quī tam indiligenter obseruauit ianuam.
[LEONIDA] aetatem uelim seruire, Libanum ut conueniam modō.
[LIBANUS] mea quidem hercle opera liber numquam fies ocius.
[LEONIDA] etiam de tergō ducentas plagas praegnatis dabō.
[LIBANUS] largitur peculium, omnem in tergō thēnsaurum gerit.
[LEONIDA] nam sī huic sēsē occasioni tempus supterduxerit,
numquam edepol quadrigis albis indipiscet postea.
erum in obsidione linquet, inimicum animos auxerit.
sed sī mecum occasionem opprimere hanc, quae obuenit, studet,
maximas opimitates, gaudiō exfertissimas
suis eris ille una mecum pariet, gnatoque et patrī,
adeō ut aetatem ambō ambobus nōbīs sint obnoxii,
nostrō deuincti beneficiō. Lib. Vinctos nesciō quos ait.
nōn placet: metuō, in commune ne quam fraudem frausus sit.
[LEONIDA] perii egō oppido, nisi Libanum inueniō iam, ubiubi est gentium.
[LIBANUS] illic homō socium ad malam rem quaerit quem adiungat sibī.
nōn placet: prō mōnstrō extemplō est, quandō quī sudat tremit.
[LEONIDA] sed quid egō hic properāns concessō pedibus, lingua largior.
quīn egō hanc iubeō tacere, quae loquēns lacerat diem.
[LIBANUS] edepol hominem īnfelicem, quī patronam comprimat.
nam sī quid sceleste fēcit, lingua prō illō perierat.
[LEONIDA] adproperabo, ne post tempus praedae praesidium parem.
[LIBANUS] Quae illaec praeda est. ibō aduorsum atque electabo, quidquid est.
iubeō tē saluere uoce summa, quō ad uires ualent.
[LEONIDA] Gymnasium flagri, saluetō. Lib. quid agis, custos carceris.
[LEONIDA] ō catenarum colone. Lib. O uirgarum lasciuia.
[LEONIDA] Quot pondō ted esse cēnses nudum. Lib. Non edepol sciō.
[LEONIDA] scibam egō tē nescire, at pol ego, quī ted expendi, sciō:
nudus uinctus centum pondō es, quandō pendes per pedes.
[LIBANUS] Quō argumentō istuc. Leon. Egō dicam, quō argumentō et quō modō.
ad pedes quandō adligatumst aequom centumpondium,
ubi manus manicae complexae sunt atque adductae ad trabem,
nec dependes nec propendes—quin malus nequamque sis.
[LIBANUS] Vae tibī. Leon. Hoc testamentō Seruitus legat tibī.
[LIBANUS] Verbiuelitationem fieri compendi uolō.
Quid istud est negoti. Leon. Certum est credere. Lib. Audacter licet.
[LEONIDA] sis amantī subuenire familiari filio,
tantum adest bonī improuiso, uerum commixtum malō:
omnēs de nōbīs carnificum concelebrabuntur dies.
Libane, nunc audacia usust nōbīs inuenta et dolis.
tantum facinus modō inueni ego, ut nōs dicamur duō
omnium dignissumi esse, quō cruciatus cōnfluant.
[LIBANUS] ergō mirabar quod dudum scapulae gestibant mihi,
hariolari quae occeperunt, sibi esse in mundō malum.
quidquid est, eloquere. Leon. Magna est praeda cum magnō malō.
[LIBANUS] sī quidem omnēs coniurati cruciamenta cōnferant,
habeō opinor familiare tergum, ne quaeram foris.
[LEONIDA] sī istam firmitudinem animī optines, salui sumus.
[LIBANUS] quīn sī tergō rēs soluenda est, rapere cupiō publicum:
pernegabō atque obdurabo, periurabō denique.
[LEONIDA] em ista uirtus est, quandō usust quī malum fert fortiter.
fortiter malum quī patitur, idem post potitur bonum.
[LIBANUS] quīn rem actutum edisseris. cupiō malum nanciscier.
[LEONIDA] placide ergō unum quidquid rogita, ut adquiescam. nōn uides
mē ex cursura anhelitum etiam ducere. Lib. Age, age, mānserō
tuō arbitratu, uel adeō usque dum peris. Leon. V.Inam est erus.
[LIBANUS] maior apud forumst, minor hic est intus. Leon. Iam satis est mihī.
[LIBANUS] tum igitur tū dīues es factus. Leon. Mitte ridicularia.
[LIBANUS] mittō. * istuc quod adfers aures exspectant meae.
Le. Animum aduerte, ut aeque mecum haec scias. Lī. Taceō. Le. Beas.
meministin asinos Arcadicos mercatori Pellaeō
nostrum uendere atriēnsem. Lib. Meminī. quid tum postea.
[LEONIDA] em ergō is argentum hūc remisit, quod daretur Saureae
prō asinis. adulescēns uenit modo, quī id argentum attulit.
[LIBANUS] ubi is homost. Leon. Iam deuorandum cēnses, sī cōnspexeris.
[LIBANUS] ita enim uērō. sed tamen, tū nempe eos asinos praedicas
uetulos, claudos, quibus subtritae ad femina iam erant ungulae.
[LEONIDA] ipsos, quī tibi subuectabant rure hūc uirgas ulmeas.
[LIBANUS] teneō, atque idem tē hinc uexerunt uinctum rus. Le. Memor es probe.
uerum in tōnstrina ut sedebam, mē īnfit percontarier,
ecquem filium Stratonis nouerim Demaenetum.
dicō mē nouisse extemplō et mē eius seruom praedicō
esse, et aedis demōnstraui nostras. Lib. quid tum postea.
[LEONIDA] ait sē ob asinos ferre argentum atriēnsi Saureae,
uiginti minas, sed eum sēsē nōn nosse hominem quī siet,
ipsum uērō sē nouisse callide Demaenetum.
quoniam ille elocutus haec sic—Lib. quid tum. Leon. Ausculta ergo, scies.
extemplō faciō facetum mē atque magnificum uirum,
dicō med esse atriēnsem. sic hoc respondit mihi:
 ¤ egō pol Sauream nōn noui neque qua facie sit sciō.
tē nōn aequomst suscēnsere. sī erum uis Demaenetum,
quem egō noui, adduce: argentum nōn morabor quīn feras. ¤ 
egō mē dīxī erum adducturum et mē domī praestō fore.
ille in balineas iturust, inde hūc ueniet postea.
quid nunc cōnsili captandum cēnses. dic. Lib. Em istuc ago,
quō modō argentō interuortam et aduentorem et Sauream.
iam hoc opus est † exasceatum. nam sī ille argentum prius
hospes hūc affert, continuō nōs ambō exclusi sumus.
nam mē hodiē senex seduxit solum sorsum ab aedibus,
mihi tibique interminatust nōs futuros ulmeos,
ni hodiē Argyrippō essent uiginti argenti minae.
iussit uel nōs atriēnsem uel nōs uxōrem suam
defraudare, dīxit sēsē operam promiscam dare.
nunc tū abi ad forum ad erum et narra haec ut nōs acturi sumus:
tē ex Leonida futurum esse atriēnsem Sauream,
dum argentum afferat mercator prō asinis. Leon. Faciam ut iubes.
[LIBANUS] egō illum interea hic oblectabo, prius sī forte aduenerit.
[LEONIDA] quid ais. Lib. quid uis. Le. Pugnō malam sī tibi percussero,
mox cum Sauream imitabor, cauetō ne suscēnseas.
[LIBANUS] hercle uērō tū cauebis ne mē attingas, sī sapis,
ne hodiē malō cum auspiciō nōmen commutaueris.
[LEONIDA] Quaeso, aequō animō patitor. L. Patitor tū item, cum egō tē referiam.
[LEONIDA] dicō ut usust fierī. Lib. Dicō hercle egō quoque ut facturus sum.
[LEONIDA] ne nega. Lib.quīn promitto, inquam, hostire contra ut merueris.
[LEONIDA] egō abeo, tū iam, scio, patiere. sed quis hic est. is est,
ille est ipsus. iam egō recurrō hūc. tū hunc interea hic tene.
uolō seni narrare. Lib.quīn tuom officium facis ergō ac fugis.

#MERCATOR# ut demōnstratae sunt mihi, hasce aedis esse oportet,
demaenetus ubi dicitur habitare. i, puere, pulta
atque atriēnsem sauream, sī est intus, euocatō hūc.
[LIBANUS] quis nostras sic frangit fores. ohe, inquam, sī quid audis.
[MERCATOR] nēmō etiam tetigit. sanun es. Lib. At cēnsebam attigisse
propterea, hūc quia habebas iter. nolō egō fores cōnseruas
meas ā tē uerberarier. sane egō sum amicus nostris.
[MERCATOR] pol haud periclum est, cardines ne foribus effringantur,
sī istoc exemplō omnibus quī quaerunt respondebis.
[LIBANUS] ita haec morata est ianua: extemplō ianitorem
clamat, procul sī quem uidet ire ad sē calcitronem.
sed quid uenis. quid quaeritas. [MERCATOR] demaenetum uolebam.
[LIBANUS] sī sit domī, dicam tibī. [MERCATOR] quid eius atriēnsis.
[LIBANUS] nihilō mage intus est. [MERCATOR] ubi est. Lib. Ad tōnsorem ire dīxit.
[MERCATOR] conuenī. sed post nōn redit. Lib. Non edepol. quid uolebas.
[MERCATOR] argenti uiginti minas, sī adesset, accepisset.
[LIBANUS] quī prō istuc. [MERCATOR] asinos uendidit Pellaeō mercatori
mercatū. Lib. Sciō. tū id nunc refers. iam hic crēdō eum adfuturum.
[MERCATOR] Qua facie uoster Saurea est. sī is est, iam scire poterō.
[LIBANUS] macilentis malis, rufulus aliquantum, uentriosus,
truculentis oculis, commoda statura, tristi fronte.
[MERCATOR] nōn potuit pictor rēctius describere eius formam.
[LIBANUS] atque hercle ipsum adeō contuor, quassanti capite incedit.
quisque obuiam huic occesserit irato, uapulabit.
[MERCATOR] siquidem hercle Aeacidinis minis animisque expletus incedit,
sī med iratus tetigerit, iratus uapulabit.

II.IV

[LEONIDA] quid hoc sit negoti, neminem meum dictum magni facere.
Libanum in tōnstrinam ut iusseram uenire, is nullus uenit.
ne ille edepol tergō et cruribus cōnsuluit haud decore.
[MERCATOR] nimis imperiosust. Lib. Vae mihī. Leon. Hodie saluere iussi
Libanum libertum. iam manū emissuss. Lib. Obsecrō tē.
[LEONIDA] ne tū hercle cum magnō malō mihi obuiam occessistī.
cur nōn uenisti, ut iusseram, in tōnstrinam. Lib. Hic mē moratust.
[LEONIDA] siquidem hercle nunc summum Iouem tē dicas detinuisse
atque is precator adsiet, malam rem effugies numquam.
tu, uerbero, imperium meum contempsisti. Lib. Perii, hospes.
[MERCATOR] Quaesō hercle noli, Saurea, mea causa hunc uerberare.
[LEONIDA] V.Inam nunc stimulus in manū mihi sit. [MERCATOR] quiesce quaesō.
[LEONIDA] quī latera conteram tua, quae occalluere plagis.
abscede ac sine mē hunc perdere, quī semper mē ira incendit,
cui numquam unam rem mē licet semel praecipere furi,
quīn centiēns eadem imperem atque ogganniam, itaque iam hercle
clamore ac stomachō nōn queō labori suppeditare.
iussin, sceleste, ab ianua hoc stercus hinc auferri.
iussin columnis deici operas araneorum.
iussin in splendorem dari bullas hās foribus nostris.
nihil est: tamquam sī claudus sim, cum fustist ambulandum.
quia triduom hoc unum modō forō operam adsiduam dedo,
dum reperiam quī quaeritet argentum in faenus, hic uōs
dormitis interea domī, atque erus in hara, haud aedibus, habitat.
em ergō hoc tibī. Lib. Hospes, tē obsecro, defende. [MERCATOR] saurea, oro,
mea causa ut mittas. Leon. Eho, ecquis prō uectura oliui
rem soluit. Lib. Soluit. Leon. Cui datumst. Lib. Stichō uicariō ipsi
tuō. Leon. Vah, delenire apparas, sciō mihi uicarium esse,
neque eō esse seruom in aedibus erī quī sit pluris quam illest.
sed uina quae heri uendidi uinariō Exaerambo,
iam prō eis satis fēcit Sticho. Lib. Fecisse satis opinor,
nam uīdī hūc ipsum adducere trapezitam Exaerambum.
[LEONIDA] sic dederō. prius quae credidi uix annō post exegī.
nunc satagit: adducit domum etiam ultrō et scribit nummos.
Dromō mercedem rettulit. Lib. Dimidiō minus opinor.
[LEONIDA] quid relicuom. Lib. Aibat reddere quom extemplō redditum esset.
nam retineri, ut quod sit sibi operis locatum efficeret.
[LEONIDA] scyphos quos utendos dedi Philodamo, rettulitne.
[LIBANUS] nōn etiam. Leon. Hem nōn. sī uelis da * , commoda hominī amicō.
[MERCATOR] perii hercle, iam hic mē abegerit suō odiō. Lib. Heus iam satis tū.
audin quae loquitur. Leon. Audiō et quiescō. [MERCATOR] tandem, opinor,
conticuit. nunc adeam optimum est, prius quam incipit tinnire.
quam mox mī operam das. Leon. Ehem, optume. quam dudum tū aduenisti.
nōn hercle tē prouideram (quaeso, ne uitiō uortas),
ita iracundia obstitit oculis. [MERCATOR] nōn mirum factum est.
sed sī domī est, Demaenetum uolebam. Leon. Negat esse intus.
uerum istuc argentum tamen mihi sī uis denumerare,
repromittam istoc nomine solutam rem futuram.
[MERCATOR] sic potius, ut Demaenetō tibi erō praesente reddam.
[LIBANUS] erus istunc nouit atque erum hic. [MERCATOR] erō huic praesente reddam.
[LIBANUS] da modō meō periculo, rem saluam egō exhibebō.
nam sī sciat noster senex fidem nōn esse huic habitam,
suscēnseat, quoi omnium rērum ipsus semper credit.
[LEONIDA] nōn magni pendō. ne duit, sī nōn uolt. sic sine astet.
[LIBANUS] da, inquam. uah, formidō miser, ne hic mē tibi arbitretur
suasisse, sibi ne crederes. da, quaeso, ac ne formida:
saluom hercle erit. [MERCATOR] credam fore, dum quidem ipse in manū habēbō.
peregrinus egō sum, Sauream nōn nouī. Lib. At nosce sane.
[MERCATOR] sit, nōn sit, nōn edepol sciō. sī is est, eum esse oportet.
egō certe mē incertō sciō hoc daturum nemini hominī.
[LEONIDA] hercle istum di omnēs perduint. uerbō caue supplicassis.
ferox est uiginti minas meas tractare sēsē.
nēmō accipit, aufer tē domum, abscede hinc, molestus ne sis.
[MERCATOR] nimis iracunde. nōn decet superbum esse hominem seruom.
[LEONIDA] malō hercle iam magnō tuo, ni isti nec rēctē dicis.
[LIBANUS] impure, nihilī. nōn uides irasci. Leon. Perge porrō.
[LIBANUS] flagitium hominis. da, obsecro, argentum huic, ne male loquatur.
[MERCATOR] malum hercle uōbīs quaeritis. Leon. Crura hercle diffringentur,
ni istum impudicum percies. Lib. Perii hercle. age impudice,
sceleste, nōn audes mihi scelestō subuenire.
[LEONIDA] pergin precari pessimo. [MERCATOR] Quae rēs. tun liberō hominī
male seruos loquere. Leon. Vapula. [MERCATOR] id quidem tibi hercle fiet,
ut uapules, Demaenetum simul ac cōnspexerō hodiē.
[in iūs uocō tē. Leon. Non eō. [MERCATOR] nōn is. mementō. Leon. Meminī.
[MERCATOR] dabitur pol supplicium mihi de tergō uostrō. Leon. Vae tē.
tibi quidem supplicium, carnufex, de nōbīs detur.† [MERCATOR] atque etiam
prō dictīs uostrīs maledicis poenae pendentur mī hodiē.]
[LEONIDA] quid, uerbero. ain tu, furcifer. erum nōs fugitare cēnses.
ei nunciam ad erum, quō uocas, iam dudum quō uolebas.
[MERCATOR] nunc demum. tamen numquam hinc feres argenti nummum, nisi mē
dare iusserit Demaenetus. Leon. Ita facito, age ambula ergō.
tū contumeliam alteri facias, tibi nōn dicatur.
tam egō homō sum quam tū. Me. Scilicet. ita rēs est. Le. Sequere hac ergō.
praefiscini hoc nunc dixerim: nēmō etiam mē accusauit
meritō meo, neque mē alter est Athenis hodiē quisquam,
cui credi rēctē aeque putent. [MERCATOR] fortassis. sed tamen mē
numquam hodiē induces, ut tibi credam hoc argentum ignotō.
lupus est homō hominī, nōn homo, quom qualis sit nōn nouit.
[LEONIDA] iam nunc secunda mihi facis. scibam huic tē capitulō hodiē
facturum satis prō iniuria. quamquam egō sum sordidatus,
frugi tamen sum, nec potest peculium enumerarī.
[MERCATOR] fortasse. Leon. Etiam † nunc dicō Periphanes Rhodō mercator dīues
absente erō sōlus mihi talentum argenti soli
adnumerauit et mihi credidit, nequest deceptus in eō.
[MERCATOR] fortasse. Leon. Atque etiam tū quoque ipse, sī esses percontatus
mē ex aliīs, sciō pol crederes nunc quod fers. [MERCATOR] haud negassim.—

[CLEARETA] nequeon egō ted interdictis facere mānsuetem meis.
an ita tū es animata, ut quī matris expers imperiō sies.
Philaenium V.I piem Pietatem, sī istoc more moratam tibi
postulem placere, mater, mihi quō pactō praecipis.
[CLEARETA] An decorum est aduersari meis tē praeceptis. Phil. quid est.]
[CLEARETA] hocine est pietatem colere, matris imperium minuere.
#PHIL# neque quae rēctē faciunt culpō neque quae delinquont amō.
[CLEARETA] satis dicacula es amatrix. Phil. Mater, is quaestus mihi est:
lingua poscit, corpus quaerit. animus orat, rēs monet.
[CLEARETA] egō tē uolui castigare, tū mī accusatrix ades.
#PHIL# neque edepol tē accusō neque id mē facere fas existimō.
uerum egō meas queror fortunas, cum illō quem amō prohibeor.
[CLEARETA] ecqua pars orationis de die dabitur mihi.
#PHIL# et meam partem loquendi et tuam tradō tibī.
ad loquendum atque ad tacendum tute habeas portisculum.
quīn pol sī reposiui remum, sola egō in casteria
ubi quiesco, omnis familiae causa cōnsistit tibī.
[CLEARETA] quid ais tu, quam egō unam uīdī mulierem audacissimam.
quotiēns tē uotui Argyrippum filium Demaeneti
compellare aut contrectare, conloquiue aut contui.
quid dedit. quid ad nōs iussit deportari. an tū tibi
uerba blanda esse aurum rere, dicta docta prō datis.
ultrō amas, ultrō expetessis, ultrō ad tē accersi iubes.
illos quī dant, eos derides. quī deludunt, deperis.
an tē id exspectare oportet, sī quis promittat tibi
tē facturum diuitem, sī moriatur mater sua.
†ecastor nōbīs periclum magnum et familiae portenditur,
dum eius exspectamus mortem, ne nōs moriamur fame.
nunc adeō nisi mī hūc argenti adfert uiginti minas,
ne ille ecastor hinc trudetur largus lacrumarum foras.
hic dies summust * apud mē inopiae excusatiō.
#PHIL# patiar, sī cibō carere mē iubes, mater mea.
[CLEARETA] nōn uotō ted amāre quī dant quoia amentur gratia.
#PHIL# quid sī hic animus occupatust, mater, quid faciam. mone. #C# Em,
meum caput contemples, sī quidem ex rē cōnsultas tua.
#PHIL# etiam opiliō quī pascit, mater, alienas ouis,
aliquam habet peculiarem, quī spem soletur suam.
sine mē amāre unum Argyrippum animī causa, quem uolō.
[CLEARETA] intrō abi, nam tē quidem edepol nihil est impudentius.
#PHIL# audientem dicto, mater, produxisti filiam.

III.II
Libanus Perfidiae laudes gratiasque habemus meritō magnas,
quom nostris sycophantiis, dolis astutiisque,
[scapularum cōnfidentia, uirtūte ulmorum freti]
quī aduorsum stimulos, lamminas, crucesque compedesque,
neruos, catenas, carceres, numellas, pedicas, boias
†indoctoresque acerrumos gnarosque nostri tergi,
[quī saepe ante in nostras scapulas cicatrices indiderunt]
* * *
eae nunc legiones, copiae exercitusque eorum
ui pugnandō periuriis nostris fugae potitī.
id uirtūte huius † collegae meaque comitate
factumst. quī mē uir fortior ad sufferundas plagas.
[LEONIDA] edepol uirtutes quī tuas nōn possis conlaudare
sic ut egō possim, quae domī duellique male fecistī.
ne illa edepol prō meritō tuō memorari multa possunt:
ubi fidentem fraudaueris, ubi erō īnfidelis fueris,
ubi uerbis conceptis sciēns libenter periuraris,
ubi parietes perfoderis, in furtō ubi sis prehēnsus,
ubi saepe causam dixeris pendēns aduersus octō
artutos, audacis uiros, ualentis uirgatores.
[LIBANUS] fateor profectō ut praedicas, Leonida, esse uera.
uerum edepol ne etiam tua quoque malefacta iterari multa
et uērō possunt: ubi sciēns fideli īnfidus fueris,
ubi prēnsus in furtō sies manifestō et uerberatus,
[ubi periuraris, ubi sacrō manus sis admolitus,]
ubi eris damno, molestiae et dedecori saepe fueris,
ubi creditum quod sit tibi datum esse pernegaris,
[ubi amicae quam amicō tuō fueris magis fidelis,]
ubi saepe ad languorem tua duritia dederis octō
ualidos lictores, ulmeis adfectos lentis uirgis.
num male relata est gratia, ut collegam collaudaui.
[LEONIDA] Vt meque teque maxime atque ingeniō nostrō decuit.
[LIBANUS] iam omitte ista atque hoc quod rogō responde. Leon. Rogita quod uis.
[LIBANUS] argenti uinginti minas habesne. Leon. Hariolare.
edepol senem Demaenetum lepidum fuisse nōbīs:
ut adsimulabat Sauream med esse quam facete!
nimis aegre risum contini, ubi hospitem inclamauit,
quod sē absente mihi fidem habere noluisset.
ut memoriter mē Sauream uocabat atriēnsem!
Lī. Mane dum. Le. quid est. Lī. Philaenium estne haec quae intus exit
atque Argyrippus una. Leon. Opprime os, is est. subauscultemus.
[LIBANUS] lacrumantem lacinia tenet lacrumāns. quidnam esse dicam.
taciti auscultemus. Leon. Attatae, modō hercle in mentem uenit,
nimis uellem habere perticam. Lib. Quoi rei. Leon.quī uerberarem
asinos, sī forte occeperint clamare hinc ex crumina.

III.III
#ARGYRIPPUS# cur mē retentas. #PHILAENIUM# quia tui amāns abeuntis egeō.
#ARG# uale. #PHIL# aliquantō amplius ualerem, sī hic maneres.
#ARG# salue. #PHIL# saluere mē iubes, quoi tū abiēns offers morbum.
#ARG# mater supremam mihi tua dīxit, domum ire iussit.
#PHIL# acerbum funus filiae faciet, sī tē carendum est.
[LIBANUS] homō hercle hinc exclusust foras. Leon. Ita rēs est. A. Mitte quaesō.
#PHIL# Quō nunc abis. quīn tū hic manes. Arg. Nox, sī uoles, manebō.
[LIBANUS] audin hunc opera ut largus est nocturna. nunc enim esse
negotiosum interdius uidelicet Solonem,
leges ut cōnscribat, quibus sē populus teneat. gerrae!
quī sēsē parere apparent huius legibus, profectō
numquam bonae frugi sient, dies noctēsque potent.
[LEONIDA] ne iste hercle ab ista nōn pedem discedat, sī licessit,
quī nunc festinat atque ab hac minatur sēsē abire.
[LIBANUS] sermoni iam finem face tuo, huius sermonem accipiam.
#ARG# Vale. Phil. Quō properas. Arg. Bene uale, apud Orcum tē uidebō.
nam equidem mē iam quantum potest ā uita abiudicabō.
#PHIL# cur tu, obsecro, immeritō meō mē morti dedere optas.
#ARG# egō tē. quam sī intellegam deficere uita, iam ipse
uitam meam tibi largiar et de mea ad tuam addam.
#PHIL# cur ergō minitaris mihi, tē uitam esse amissurum.
nam quid mē facturam putas, sī istuc quod dicis faxis.
mihi certum est facere in mē omnia eadem quae tū in tē faxis.
#ARG# oh melle dulci dulcior tū es. Phil. Certe enim tū uita es mī.
complectere. Arg. Faciō lubēns. Phil. V.Inam sic efferamur.
[LEONIDA] ō Libane, uti miser est homō quī amat. Lib. Immō hercle uero,
quī pendet multō est miserior. Leon. Sciō quī periclum fecī.
circum sistamus, alter hinc, hinc alter appellemus.
ere, salue. sed num fumus est haec mulier quam amplexare.
#ARG# quidum. Leon.quia oculi sunt tibi lacrumantes, eō rogauī.
#ARG# patronus quī uōbīs fuit futurus, perdidistis.
[LEONIDA] equidem hercle nullum perdidi, ideō quia numquam ullum habuī.
[LIBANUS] philaenium, salue. Phil. Dabunt di quae uelitis uōbīs.
[LIBANUS] noctem tuam et uini cadum uelim, sī optata fiant.
#ARG# Verbum caue faxis, uerberō. Lib. Tibi equidem, nōn mihi optō.
#ARG# tum tū igitur loquere quod lubet. Lib. Hunc hercle uerberare.
[LEONIDA] quisnam istuc adcredat tibi, cinaede calamistrate.
tun uerberes, quī prō cibō habeas tē uerberari.
#ARG# Vt uostrae fortunae meis praecedunt, Libane, longe,
quī hodiē numquam ad uesperum uiuam. Lib. Quapropter, quaeso.
A.quia egō hanc amō et haec mē amat, huic quod dem nusquam quicquam est,
hinc med amantem ex aedibus eiecit huius mater.
argenti uiginti minae mē ad mortem appulerunt,
quās hodiē adulescēns Diabolus ipsi daturus dīxit,
ut hanc ne quoquam mitteret nisi ad sē hunc annum totum.
uidetin uiginti minae quid pollent quidue possunt.
ille quī illās perdit saluos est, egō quī nōn perdō pereō.
[LIBANUS] iam dedit argentum. Arg. Non dedit. Lī. Bonō animō es, ne formida.
[LEONIDA] secede hūc, Libane, tē uolō. Lib. si quid uis. Arg. Obsecrō uōs,
eadem istac opera suauiust complexos fabularī.
[LIBANUS] nōn omnia eadem aeque omnibus, ere, suauia esse scitō:
uōbīs est suaue amantibus complexos fabulari,
egō complexum huius nil moror, meum autem hic aspernatur.
proinde istud facias ipse quod faciamus nōbīs suades.
#ARG# egō uero, et quidem edepol lubēns. interea, sī uidetur,
concedite istuc. Leon. Vin erum deludi. Lib. Dignust sane.
[LEONIDA] Vin faciam ut tē Philaenium praesente hoc amplexetur.
[LIBANUS] cupiō hercle. Leon. Sequere hac. A. Ecquid est salutis. satis locutī.
[LEONIDA] auscultate atque operam date et mea dicta deuorate.
prīmum omnium seruos tuos nōs esse nōn negamus.
sed tibi sī uiginti minae argenti proferentur,
quō nōs uocabis nomine. Arg. Libertos. Leon. Non patronos.
#ARG# id potius. Leon. Viginti minae hic īnsunt in crumina,
hās ego, sī uis, tibi dabō. Arg. Di tē seruassint semper,
custos erilis, decus popli, thēnsaurus copiarum,
salus interioris † corporis amorisque imperator.
hic pone, hic istam colloca cruminam in collō plane.
[LEONIDA] nolō egō tē, quī erus sis, mihi onus istuc sustinere.
#ARG# quīn tū labore liberas tē atque istam imponis in mē.
[LEONIDA] egō baiulabo, tu, ut decet dominum, ante mē itō inanis.
#ARG# quid nunc. Leon. quid est. Arg.quīn tradis hūc cruminam pressatum umerum.
[LEONIDA] hanc, cui daturuss hanc, iube petere atque orare mecum.
nam istuc procliue est, quō iubes mē plane collocare.
#PHIL# da, meus ocellus, mea rosa, mī anime, mea uoluptas,
Leonida, argentum mihi, ne nōs diiunge amantis.
[LEONIDA] dic mē igitur tuom passerculum, gallinam, coturnicem,
agnellum, haedillum mē tuom dic esse uel uitellum,
prehende auriculis, compara labella cum labellis.
#ARG# ten osculetur, uerbero. Leon. Quam uērō indignum uisum est.
at quī pol hodiē nōn feres, ni genua cōnfricantur.
#ARG# quiduis egestas imperat: fricentur. dan quod oro.
#PHIL# age, mī Leonida, obsecro, fer amantī erō salutem,
redime istoc beneficiō tē ab hoc, et tibi eme hunc istō argentō.
[LEONIDA] nimis bella es atque amabilis, et sī hoc meum esset, hodiē
numquam mē orares quīn darem: illum tē orare meliust,
illic hanc mihi seruandam dedit. ei sane bella belle.
cape hoc sis, Libane. Arg. Furcifer, etiam mē delusisti.
[LEONIDA] numquam hercle facerem, genua ni tam nequiter fricares.
age sis tū in partem nunciam hunc delude atque amplexare hanc.
[LIBANUS] taceas, mē spectes. Arg.quīn ad hunc, Philaenium, adgredimur,
uirum quidem pol optimum et nōn similem furis huius.
[LIBANUS] inambulandum est: nunc mihi uicissim supplicabunt.
#ARG# Quaesō hercle, Libane, sis erum tuis factis sospitari,
da mī istas uiginti minas. uides mē amantem egere.
[LIBANUS] Videbitur. factum uolō. reditō hūc conticinnō.
nunc istanc tantisper iube petere atque orare mecum.
#PHIL# amandone exorarier uis ted an osculando.
[LIBANUS] enim uērō utrumque. P. Ergo, obsecro, et tū utrumque nostrum serua.
#ARG# ō Libane, mī patrone, mī trade istuc. magis decorumst
libertum potius quam patronum onus in uia portare.
#PHIL# #M# libane, ocellus aureus, donum decusque amoris,
amabo, faciam quod uoles, da istuc argentum nōbīs.
[LIBANUS] dic igitur med aniticulam, columbam uel catellum,
hirundinem, monerulam, passerculum putillum,
fac proserpentem bestiam mē, duplicem ut habeam linguam,
circumda torquem brachiis, meum collum circumplecte.
#ARG# ten complectatur, carnufex. Lib. Quam uērō indignus uideor.
ne istuc nequiquam dixeris tam indignum dictum in mē,
uehes pol hodiē mē, sī quidem hoc argentum ferre speres.
#ARG# ten egō ueham. Lib. Tun hoc feras argentum aliter ā mē.
#ARG# perii hercle. sī uerum quidem et decorum erum uehere seruom,
īnscende. Lib. Sic isti solent superbi subdomarī.
asta igitur, ut cōnsuetus es puer olim. scin ut dicam.
em sic. abi, laudo, nec tē equō magis est equos ullus sapiēns.
#ARG# īnscende actutum. Lib. Egō fecerō. hem quid istuc est. ut tū incedis.
demam hercle iam de hordeo, tolutim ni badizas.
#ARG# amabo, Libane, iam sat est. Lib. Numquam hercle hodiē exorabis.
nam iam calcari quadrupedō agitabō aduorsum cliuom,
postidea ad pistores dabo, ut ibi cruciere currēns.
asta ut descendam nunciam in procliui, quamquam nequam es.
#ARG# quid nunc, amabo. quoniam, ut est libitum, nōs delusistis,
datisne argentum. Lib. si quidem mihi statuam et aram statuis
atque ut deō mī hic immolas bouem: nam egō tibi Salus sum.
[LEONIDA] etiam tu, ere, istunc amoues abs tē atque † ipse mē adgredere
atque illa, sibi quae hic iusserat, mihi statuis supplicasque.
#ARG# Quem tē autem diuom nominem. Le. Fortunam, atque Obsequentem.
#ARG# iam istoc es melior. Lib. An quid est hominī Salute melius.
#ARG# licet laudem Fortunam, tamen ut ne Salutem culpem.
#PHIL# ecastor ambae sunt bonae. Arg. Sciam ubi bonī quid dederint.
[LEONIDA] opta id quod ut contingat tibi uis. Arg. quid sī optaro. Le. Eueniet.
#ARG# optō annum hunc perpetuom mihi huius operas. Leon. Impetrastī.
#ARG# ain uero. Leon. Certe inquam. Lī. Ad mē adi uicissim atque experire.
exopta id quod uis maxime tibi euenire: fiet.
#ARG# quid egō aliud exoptem amplius nisi illud cuius inopiast,
uiginti argenti commodas minas, huius quās dem matrī.
[LIBANUS] dabuntur, animō sis bonō face, exoptata optingent.
#ARG# Vt cōnsueuere, hominēs Salus frustratur et Fortuna.
[LEONIDA] egō caput huic argentō fui hodiē reperiundō.
[LIBANUS] egō pes fuī. Arg.quīn nec caput nec pes sermoni apparet.
nec quid dicatis scire nec mē cur ludatis possum.
[LIBANUS] satis iam delusum cēnseō. nunc rem ut est eloquamur.
animum, Argyrippe, aduorte sis. pater nōs ferre hoc iussit
argentum ad ted. Arg. Vt temperi opportuneque attulistis.
[LIBANUS] hic inerunt uiginti minae bonae, mala opera partae.
hās tibi nōs pactis legibus dare iussit. Arg. quid id est, quaeso.
[LIBANUS] noctem huius et cenam sibi ut dares. Arg. Iube aduenire quaesō:
meritissimō eius quae uolet faciemus, quī hosce amores
nostros dispulsos compulit. Leon. <Patierin, Argyrippe,>
patrem hanc amplexari tuom. Arg. Haec faciet facile ut patiar.
Leonida, curre obsecro, patrem hūc oratō ut ueniat.
[LEONIDA] iam dudum est intus. Arg. Hac quidem nōn uenit. Le. Angiportō
illac per hortum circum iit clam, ne quis sē uideret
hūc ire familiarium: ne uxor resciscat metuit.
de argentō sī mater tua sciat ut sit factum—Arg. Heia,
bene dicite. Lib. Ite intrō citō. Arg. Valete.—Leon. Et uōs amate.—

IV.I
Diabolus Agedum istum ostende quem cōnscripsti syngraphum
inter mē et amicam et lenam. leges pellege.
nam tū poeta es prorsus ad eam rem unicus.
Parasitus Horrescet faxō lena, leges cum audiet.
#DIAB# age quaesō mī hercle trānslege. Par. Audin. Diab. Audiō.
#PAR#  ¤ Diabolus Glauci fīlius Clearetae
lenae dedit donō argenti uiginti minas,
Philaenium ut secum esset noctes et dies
hunc annum totum. ¤  Diab. Neque cum quiquam aliō quidem.
#PAR# addone. Diab. adde, et scribas uide plane et probe.
#PAR#  ¤ Alienum hominem intrō mittat neminem.
quod illa aut amicum aut patronum nominet,
aut quod illa amicae * amatorem praedicet,
fores occlusae omnibus sint nisi tibī.
in foribus scribat occupatam esse sē.
aut quod illa dicat peregre allatam epistulam,
ne epistula quidem ulla sit in aedibus
nec cerata adeō tabula. et sī qua inutilis
pictura sit, eam uendat: ni in quadriduō
abalienarit, quō abs tē argentum acceperit,
tuos arbitratus sit, comburas, sī uelis,
ne illī sit cera, ubi facere possit litterās.
uocet conuiuam neminem illa, tū uoces.
ad eorum ne quem oculos adiciat suos.
sī quem alium aspexit, caeca continuō siet.
tecum una potet, aeque pocla potitet:
abs ted accipiat, tibi propinet, tū bibas,
ne illa minus aut plus quam tū sapiat. ¤  Diab. Satis placet.
#PAR#  ¤ Suspiciones omnēs ab sē segreget.
neque illaec ulli pede pedem hominī premat,
cum surgat, neque <cum> in lectum īnscendat proximum,
neque cum descendat inde, det cuiquam manum:
spectandum ne cui anulum det neque roget.
talos ne cuiquam hominī admoueat nisi tibī.
cum iaciat,  ¤ tē ¤  ne dicat: nōmen nominet.
deam inuocet sibi quam libebit propitiam,
deum nullum. sī magis religiosa fuerit,
tibi dicat: tū prō illa ores ut sit propitius.
neque illa ulli hominī nutet, nictet, annuat.
post, sī lucerna exstincta sit, ne quid sui
membri commoueat quicquam in tenebris. ¤  Diab. Optumest.
ita scilicet facturam. uerum in cubiculo—
deme istuc—equidem illam moueri gestiō.
nolō illam habere causam et uotitam dicere.
#PAR# scio, captiones metuis. Diab. Verum. Par. Ergō ut iubes
tollam. Diab. quid ni. Par. Audi relicua. Diab. Loquere, audiō.
#PAR#  ¤ Neque ullum uerbum faciat perplexabile,
neque ulla lingua sciat loqui nisi Attica.
forte sī tussire occepsit, ne sic tussiat,
ut cuiquam linguam in tussiendō proserat.
quod illa autem simulet, quasi grauedō profluat,
hoc ne sic faciat: tū labellum abstergeas
potius quam cuiquam sauium faciat palam.
nec mater lena ad uinum accedat interim,
nec ulli uerbō male dicat. sī dixerit,
haec multa ei esto, uinō uiginti dies
ut careat. ¤  Diab. Pulchre scripstī. scitum syngraphum.
#PAR#  ¤ Tum sī coronas, serta, unguenta iusserit
ancillam ferre Veneri aut Cupidini,
tuos seruos seruet, Venerine eās det an uirō.
sī forte pure uelle habere dixerit,
tot noctes reddat spurcas quot pure habuerit. ¤ 
haec sunt nōn nugae, nōn enim mortualia.
#DIAB# placent profectō leges. sequere intrō.—Par. Sequor.—

IV.II
#DIAB# sequere hac. egone haec patiar aut taceam. emori
mē malim, quam haec nōn eius uxori indicem.
ain tu. apud amicam munus adulescentuli
fungare, uxori excuses tē et dicas senem.
praeripias scortum amantī atque argentum obicias
lenae. suppiles clam domī uxōrem tuam.
suspendam potius mē, quam tū haec tacita auferas.
iam quidem hercle ad illam hinc ibo, quam tū propediem,
nisi quidem illa ante occupassit tē, effliges scio,
luxuriae sumptus suppeditare ut possies.
#PAR# egō sic faciundum cēnseō: mē honestiust,
quam tē palam hanc rem facere, ne illa existimet
amoris causa percitum id fecisse tē
magis quam sua causa. Diab. At pol quī dixti rēctius.
tū ergō fac ut illī turbas lites concias.
cum suō sibi gnatō unam ad amicam de die
potare, illam expilare <narra>. Par. Ne mone,
egō istud curabō.—Diab. At egō tē opperiar domī.—

V.I
[Argyrippus Age decumbamus sis, pater. Demaenetus Vt iusseris,
mī gnate, ita fiet. Arg. Pueri, mēnsam adponite.]
[DEMAENETUS] numquidnam tibi molestumst, gnate mī, sī haec nunc mecum accubat.
#ARG# pietas, pater, oculis dolorem prohibet. quamquam egō istanc amo,
possum equidem inducere animum, ne aegre patiar quia tecum accubat.
[DEMAENETUS] decet uerecundum esse adulescentem, Argyrippe. Arg. Edepol, pater,
meritō tuō facere possum. Dem. Age ergo, hoc agitemus conuiuium
uinō ut sermone suauī. nolō egō metui, amari mauolo,
mī gnate, mē abs tē. Arg. Pol egō utrumque facio, ut aequom est filium.
[DEMAENETUS] credam istuc, sī esse tē hilarum uiderō. A. An tū mē tristem putas.
D. Putem ego, quem uideam aeque esse maestum ut quasi dies sī dicta sit.
#ARG# ne dixis istuc. Dem. Ne sic fueris: ilicō egō nōn dixerō.
#ARG# em aspecta: rideō. Dem. V.Inam male quī mihi uolunt sic rideant.
#ARG# sciō equidem quam ob rem mē, pater, tū tristem credas nunc tibi:
quia istaec est tecum. atque egō quidem hercle ut uerum tibi dicam, pater,
ea rēs mē male habet. at nōn eō, quia tibi nōn cupiam quae uelis.
uerum istam amō. aliam tecum esse equidem facile possum perpetī.
D. At egō hanc uolō. A. Ergō sunt quae exoptas: mihi quae egō exoptem uolō.
[DEMAENETUS] Vnum hunc diem perpetere, quoniam tibi potestatem dedi,
cum hac annum ut esses, atque amantī argenti feci copiam.
A. Em istoc mē factō tibi deuinxtī. D.quīn tē ergō hilarum das mihi.

V.II
Artemona ain tū meum uirum hic potare, obsecro, cum filiō
et ad amicam detulisse argenti uiginti minas
meoque filiō sciente id facere flagitium patrem.
Parasitus Neque diuini neque mī humani posthac quicquam accreduas,
Artemona, sī huius rei mē mendacem inueneris.
#ART# at scelesta egō praeter aliōs meum uirum † frugi rata,
siccum, frugi, continentem, amantem uxoris maxume.
#PAR# at nunc dehinc scitō illum ante omnēs minimi mortalem preti,
madidum, nihili, incontinentem atque osorem uxoris suae.
#ART# pol ni istaec uera essent, numquam faceret ea quae nunc facit.
#PAR# egō quoque hercle illum antehac hominem semper sum frugi ratus,
uerum hoc factō sēsē ostendit, quī quidem cum filiō
potet una atque una amicam ductet, decrepitus senex.
#ART# hoc ecastor est quod ille it ad cenam cottidie.
ait sēsē ire ad Archidemum, Chaeream, Chaerestratum,
Cliniam, Chremem, Cratinum, Diniam, Demosthenem:
is apud scortum corruptelae est liberis, lustris studet.
#PAR# quīn tū illum iubes ancillas rapere sublimen domum.
#ART# tace modō. ne <ego> illum ecastor miserum habēbō. P. Egō istuc scio,
ita fore illī dum quidem cum illō nupta eris. Art. Egō cēnseō.
†eum etiam hominem in senatū dare operam aut clientibus,
ibi labore delassatum noctem totam stertere:
ille opere foris faciendō lassus noctū <ad mē> aduenit.
fundum alienum arat, incultum familiarem deserit.
is etiam corruptus porrō suom corrumpit filium.
#PAR# sequere hac mē modo, iam faxō ipsum hominem manifestō opprimas.
#ART# nihil ecastor est quod facere mauelim. P. Mane dum. A. quid est.
#PAR# possis, sī forte accubantem tuom uirum cōnspexeris
cum corona amplexum amicam, sī uideas, cognoscere.
A. Possum ecastor. P. Em tibi hominem. A. Periī. P. Paulisper mane.
aucupemus ex īnsidiis clanculum quam rem gerant.
#ARG# quid modi, pater, amplexandō facies. Dem. Fateor, gnate mi—
#ARG# quid fatere. Dem. #M# ex amore huius corruptum oppidō.
#PAR# audin quid ait. Art. Audiō. Dem. Egon ut nōn domō uxori meae
subripiam in deliciis pallam quam habet, atque ad tē deferam,
nōn edepol conduci possum uita uxoris annua.
#PAR# cēnsen tū illum hodiē prīmum ire adsuetum esse in ganeum.
#ART# ille ecastor suppilabat mē, quod ancillas meas
suspicabar atque īnsontis miseras cruciabam. Arg. Pater,
iube dari uinum. iam dudum factum est cum prīmum bibī.
[DEMAENETUS] da, puere, ab summō. age tū interibi ab īnfimō da sauium.
#ART# perii misera, ut osculatur carnufex, capuli decus.
[DEMAENETUS] edepol animam suauiorem aliquantō quam uxoris meae.
#PHIL# dic amabo, an fetet anima uxoris tuae. Dem. Nauteam
bibere malim, sī necessum sit, quam illam oscularier.
#ART# ain tandem. edepol ne tū istuc cum malō magnō tuō
Dixisti in mē. sine, reuenias modō domum, faxō ut scias
quid pericli sit dotatae uxori uitium dicere.
#PHIL# miser ecastor es. Art. Ecastor dignus est. Arg. quid ais, pater.
ecquid matrem amas. Dem. Egone illam. nunc amo, quia nōn adest.
#ARG# quid cum adest. D. Periisse cupiō. P. Amat homō hic tē, ut praedicat.
#ART# ne illa ecastor faeneratō funditat: nam sī domum
redierit hodiē, osculandō egō ulciscar potissimum.
#ARG# iace, pater, talos, ut porrō nōs iaciamus. Dem. Maxime.
tē, Philaenium, mihi atque uxoris mortem. hoc Venerium est.
pueri, plaudite et mī ob iactum cantharō mulsum date.
#ART# nōn queō durare. Par. si nōn didicisti fulloniam,
nōn mirandum est. * in oculos inuadi optumum est.
#ART# egō pol uiuam et tū istaec hodiē cum tuō magnō malō
inuocauistī. Par. Ecquis currit pollictorem accersere.
#ARG# mater, salue. Art. Sat salutis. Par. Mortuost Demaenetus.
tempus est subducere hinc mē. pulchre hoc gliscit proelium.
ibō ad Diabolum, mandata dicam facta ut uoluerit,
atque interea ut decumbamus suadebo, hi dum litigant.
poste demum hūc crās adducam ad lenam, ut uiginti minas
ei det, in partem hac amantī ut liceat ei potirier.
Argyrippus exorari sperō poterit, ut sinat
sēsē alternas cum illō noctes hac fruī. nam ni impetro,
regem perdidi: ex amore tantum est hominī incendium.—
#ART# quid tibi hunc receptiō ad tē est meum uirum. Phil. Pol mē quidem
miseram odiō enicauit. Art. Surge, amator, i domum.
[DEMAENETUS] nullus sum. Art. Immō es, ne nega, omnium <unus> pol nequissimus.
at etiam cubat cuculus. surge, amator, i domum.
[DEMAENETUS] Vae mihī. Art. Vera hariolare. surge, amator, i domum.
[DEMAENETUS] abscede ergō paululum istuc. Art. Surge, amator, i domum.
[DEMAENETUS] iam obsecro, uxor. Art. Nunc uxōrem mē esse meministi tuam.
modo, cum dicta in mē ingerebas, odium, nōn uxor eram.
[DEMAENETUS] totus periī. Art. quid tandem. anima fetetne uxoris tuae.
[DEMAENETUS] murram olet. Art. Iam subrupuisti pallam, quam scortō dares.
#PHIL# ecastor quī subrupturum pallam promisit tibī.
[DEMAENETUS] nōn taces. Arg. Egō dissuadebam, mater. Art. Bellum filium.
istoscine patrem aequom est mōrēs liberis largirier.
nilne tē pudet. Dem. Pol, sī aliud nil sit, tui mē, uxor, pudet.
#ART# canō capite tē cuculum uxor ex lustris rapit.
[DEMAENETUS] nōn licet manere (cena coquitur) dum cenem modo.
#ART# ecastor cenabis hodiē, ut dignus es, magnum malum.
[DEMAENETUS] male cubandum est: iudicatum mē uxor abducit domum.
#ARG# dicebam, pater, tibi, ne matri cōnsuleres male.
#PHIL# de palla memento, amabō. Dem. Iuben hanc hinc abscedere.
#ART# i domum. Phil. Da sauium etiam prius quam abis. Dem. I in crucem.
#PHIL# immō intrō potius. sequere hac mē, mī anime. Arg. Egō uērō sequor.
#GREX# hic senex sī quid clam uxōrem suō animō fēcit uolup,
neque nouom neque mirum fēcit nec secus quam alii solent.
nec quisquam est tam ingeniō durō nec tam firmō pectore,
quīn ubi quicque occasionis sit sibi faciat bene.
nunc sī uoltis deprecari huic seni ne uapulet,
remur impetrari posse, plausum sī clarum datis.

[AULULARIA]

[PROLOGUS]

[LAR FAMILIARIS] ne quis miretur quī sim, paucis ēloquar.
egō Lar sum familiaris ex hac familia
unde exeuntem mē aspexistis. hanc domum
iam multos annos est cum possideō et colō
patrī auoque iam huius quī nunc hic habet.
sed mī auos huius obsecrāns concredidit
thēnsaurum auri clam omnis: in mediō focō
defodit, uenerāns mē ut id seruarem sibī.
is quoniam moritur (ita auidō ingeniō fuit),
numquam indicare id filiō uoluit suo,
inopemque optauit potius eum relinquere,
quam eum thēnsaurum commōnstraret filiō.
agri reliquit ei nōn magnum modum,
quō cum labore magnō et misere uiueret.
ubi is obiit mortem quī mihi id aurum credidit,
coepi obseruare, ecqui maiorem fīlius
mihi honorem haberet quam eius habuisset pater.
atque ille uērō minus minusque impendiō
curare minusque mē impertire honoribus.
item ā mē contra factum est, nam item obiit diem.
is ex sē hunc reliquit quī hic nunc habitat filium
pariter moratum ut pater auosque huius fuit.
huic filia una est. ea mihi cottidie
aut ture aut uinō aut aliqui semper supplicat,
dat mihi coronas. eius honoris gratia
feci, thēnsaurum ut hic reperiret Euclio,
quō illam facilius nuptum, sī uellet, daret.
nam eam compressit de summō adulescēns locō.
is scit adulescēns quae sit quam compresserit,
illa illum nescit, neque compressam autem pater.
eam egō hodiē faciam ut hic senex de proxumō
sibi uxōrem poscat. id ea faciam gratia,
quō ille eam facilius ducat quī compresserat.
et hic quī poscet eam sibi uxōrem senex,
is adulescentis illius est auonculus,
quī illam stuprauit noctu, Cereris uigiliis.
sed hic senex iam clamat intus ut solet.
anum foras extrudit, ne sit cōnscia.
crēdō aurum īnspicere uolt, ne subreptum siet.

[EUCLIO] Exi, inquam. age exī. exeundum hercle tibi hinc est foras,
circumspectatrix cum oculis emissiciis.
[STAPULA] Nam cur mē miseram uerberas. [EUCLIO] Vt misera sis
atque ut tē dignam mala malam aetatem exigas.
[STAPULA]  Nam qua mē nunc causa extrusisti ex aedibus.
[EUCLIO] Tibi egō rationem reddam, stimulorum seges.
illuc regredere ab ostiō. illuc sis uide,
ut incedit. at scin quō modō tibi rēs sē habet.
sī hercle hodiē fustem ceperō aut stimulum in manum,
testudineum istum tibi egō grandibō gradum.
[STAPULA]  V.Inam mē diui adaxint ad suspendium
potius quidem quam hoc pactō apud tē seruiam.
[EUCLIO] At ut scelesta sola secum murmurat.
oculos hercle egō istos, improba, ecfodiam tibi,
ne mē obseruare possis quid rērum geram.
abscede etiam nunc—etiam nunc—etiam—ohe,
istic astatō. sī hercle tū ex istoc locō
digitum trānsuorsum aut unguem latum excesseris
aut sī respexis, donicum egō tē iussero,
continuō hercle egō tē dedam discipulam crucī.
scelestiorem mē hac anū certō sciō
uidisse numquam, nimisque egō hanc metuō male,
ne mī ex īnsidiis uerba imprudenti duit
neū persentiscat aurum ubi est absconditum,
quae in occipitiō quoque habet oculos pessima.
nunc ibō ut uisam sitne ita aurum ut condidi,
quod mē sollicitat plurimis miserum modis.—
[STAPULA]  Noenum mecastor quid egō erō dicam meō
malae rei euenisse quamue īnsaniam,
queō comminiscī. ita mē miseram ad hunc modum
decies die unō saepe extrudit aedibus.
nesciō pol quae illunc hominem intemperiae tenent:
peruigilat noctes totas, tum autem interdius
quasi claudus sutor domī sedet totos dies.
neque iam quō pactō celem erilis filiae
probrum, propinqua partitudō cui appetit,
queō comminiscī. neque quicquam meliust mihi,
ut opinor, quam ex mē ut unam faciam litteram
longam, <meum> laqueō collum quandō obstrinxerō.

[EUCLIO] Nunc defaecatō demum animō egredior domo,
postquam perspexi salua esse intus omnia.
redi nunciam intrō atque intus serua. Staph.quippini.
egō intus seruem. an ne quis aedes auferat.
nam hic apud nōs nihil est aliud quaesti furibus,
ita inaniis sunt oppletae atque araneis.
[EUCLIO] Mirum quīn tua mē causa faciat Iuppiter
Philippum regem aut Dareum, triuenefica.
araneas mihi egō illās seruari uolō.
pauper sum. fateor, patior. quod di dant ferō.
abi intro, occlude ianuam. iam egō hic erō.
caue quemquam alienum in aedis intrō miseris.
quod quispiam ignem quaerat, extingui uolō,
ne causae quid sit quod tē quisquam quaeritet.
nam sī ignis uiuet, tū extinguere extempulō.
tum aquam aufugisse dicito, sī quis petet.
cultrum, securim, pistillum, mortarium,
quae utenda uasa semper uicini rogant,
fures uenisse atque abstulisse dicitō.
profectō in aedis meas mē absente neminem
uolō intrō mittī. atque etiam hoc praedicō tibi,
sī Bona Fortuna ueniat, ne intrō miseris.
[STAPULA]  Pol ea ipsa crēdō ne intrō mittatur cauet,
nam ad aedis nostras numquam adit, quamquam prope est.
[EUCLIO] Tace atque abi intrō. [STAPULA]  Taceō atque abeō.—[EUCLIO] Occlude sis
fores ambobus pessulis. iam egō hic erō.
discrucior animī, quia ab domō abeundum est mihī.
nimis hercle inuitus abeō. sed quid agam sciō.
nam noster nostrae quī est magister curiae
diuidere argenti dīxit nummos in uiros.
id sī relinquō ac nōn peto, omnēs ilicō
mē suspicentur, crēdō, habere aurum domī.
nam nōn est ueri simile, hominem pauperem
pauxillum parui facere quīn nummum petat.
nam nunc cum celō sedulō omnis, ne sciant,
omnēs uidentur scire et mē benignius
omnēs salutant quam salutabant prius.
adeunt, cōnsistunt, copulantur dexteras,
rogitant mē ut ualeam, quid agam, quid rērum geram.
nunc quō profectus sum ibō. postidea domum
mē rursum quantum poterō tantum recipiam.

II.I
Eunomia Velim tē arbitrari med haec uerba, frater,
meai fidei tuaique rei
causa facere, ut aequom est germanam sororem.
quamquam haud falsa sum nōs odiosas haberī.
nam multum loquaces meritō omnēs habemur,
nec mutam profectō repertam ullam esse
<aut> hodiē dicunt mulierem <aut> ullō in saeclō.
uerum hoc, frater, unum tamen cogitato,
tibi proximam mē mihique esse item tē.
ita aequom est quod in rem esse utrique arbitremur
et mihi tē et tibi <mē> cōnsulere et monere.
neque occultum id haberi neque per metum mussari,
quīn participem pariter egō tē et tū mē ut facias.
eō nunc egō secretō ted hūc foras seduxi,
ut tuam rem egō tecum hic loquerer familiarem.
Megadorus Da mī, optuma femina, manum.
Eun. V.I ea est. quis ea est nam optuma.
#MEG# Tū. Eun. Tune ais. Meg. sī negas, negō.
Eun. Decet tē equidem uera proloquī.
nam optuma nulla potest eligi:
alia alia peior, frater, est. Meg. Idem egō arbitror,
nec tibi aduorsari certum est de istac rē umquam, soror.
Eun. Da mihi operam amabō. Meg. Tuast, utere atque
impera, sī quid uis.
Eun. Íd quod in rem tuam optumum esse arbitror,
ted id monitum aduentō.
#MEG# Soror, more tuō facis. Eun. Factum uolō.
#MEG# quid est id, soror. Eun. Quod tibi sempiternum
salutare sit: liberis procreandis
(ita di faxint) uolō tē uxōrem
domum ducere. Meg. Ei occidī. Eun. quid ita.
Meg.quia mihi miserō cerebrum excutiunt
tua dicta, soror: lapides loqueris.
Eun. Heia, hoc face quod tē iubet soror. Meg. si lubeat, faciam.
Eun. In rem hoc tuam est. Meg. Vt quidem emoriar prius quam ducam.
sed his legibus sī quam dare uis ducam:
quae crās ueniat, perendie foras feratur.
his legibus dare uis. cedō: nuptias adorna.
Eun. Cum maxima possum tibi, frater, dare dote.
sed est grandior natū: media est mulieris aetas.
eam sī iubes, frater, tibi mē poscere, poscam.
#MEG# num nōn uis mē interrogare tē. Eun. Ímmo, sī quid uis, roga.
#MEG# Post mediam aetatem quī media ducit uxōrem domum,
sī eam senex anum praegnatem fortuitō fecerit,
quid dubitas, quīn sit paratum nōmen puerō Postumus.
nunc egō istum, soror, laborem demam et deminuam tibī.
egō uirtūte deum et maiorum nostrum dīues sum satis.
istas magnas factiones, animos, dotes dapsiles,
clamores, imperia, eburata uehicla, pallas, purpuram,
nil moror quae in seruitūtem sumptibus redigunt uiros.
E. Dic mihi, quaeso, quis ea est, quam uis ducere uxōrem. #M# ēloquar.
nostin hunc senem Euclionem ex proximō pauperculum.
Eun. Noui, hominem haud malum mecastor. Meg. Eius cupiō filiam
uirginem mihi desponderī. uerba ne facias, soror.
sciō quid dictura es: hanc esse pauperem. haec pauper placet.
E. Di bene uortant. #M# idem egō sperō. E. quid mē. num quid uis. #M# Vale.
Eun. Et tu, frater.—Meg. Egō conueniam Euclionem, sī domī est.
sed eccum <uideo>. nesciō unde sēsē homō recipit domum.

II.II
Eucliō Praesagibat mī animus frustra mē ire, quom exibam domō.
itaque abibam inuitus. nam neque quisquam curialium
uenit neque magister quem diuidere argentum oportuit.
nunc domum properare propero, nam egomet sum hic, animus domī est.
#MEG# Saluos atque fortunatus, Euclio, semper sies.
[EUCLIO] Di tē ament, Megadore. #M# quid tu. recten atque ut uis uales.
[EUCLIO] Non temerarium est, ubi dīues blande appellat pauperem.
iam illic homō aurum scit mē habere, eō mē salutat blandius.
#MEG# Ain tū tē ualere. [EUCLIO] Pol egō haud perbene ā pecunia.
#MEG# Pol sī est animus aequos tibi, sat habes quī bene uitam colas.
[EUCLIO] Anus hercle huic indicium fēcit de auro, perspicue palam est,
cui egō iam linguam praecidam atque oculos effodiam domī.
#MEG# quid tū sōlus tecum loquere. [EUCLIO] Meam pauperiem conqueror.
uirginem habeō grandem, dote cassam atque inlocabilem,
neque eam queō locare cuiquam. Meg. Tace, bonum habe animum, Eucliō.
dabitur, adiuuabere ā mē. dic, sī quid opust, impera.
[EUCLIO] Nunc petit, cum pollicetur. inhiat aurum ut deuoret.
altera manū fert lapidem, panem ostentat altera.
nemini crēdō quī large blandust dīues pauperi:
ubi manum inicit benigne, ibi onerat aliqua zamia.
egō istos noui polypos, quī ubi quidquid tetigerunt tenent.
#MEG# da mī operam parumper. paucis, Euclio, est quod tē uolō
de communi rē appellare mea et tua. [EUCLIO] Ei miserō mihi,
aurum mī intus harpagatum est. nunc hic eam rem uolt, scio,
mecum adire ad pactionem. uerum interuisam domum.
#MEG# Quō abis. [EUCLIO] Iam ad tē reuortar: nunc est quod uisam domum.—
#MEG# Credō edepol, ubi mentionem egō fecerō de filia,
mī ut despondeat, sēsē ā mē derideri rebitur.
neque illō quisquam est alter hodiē ex paupertate parcior.
[EUCLIO] Di mē seruant, salua rēs est. saluom est sī quid nōn perit.
nimis male timuī. prius quam intrō redii, exanimatus fuī.
redeō ad tē, Megadore, sī quid mē uis. Meg. Habeō gratiam.
quaeso, quod tē percontabor, ne id tē pigeat proloquī.
[EUCLIO] Dum quidem ne quid perconteris quod nōn lubeat proloquī.
#MEG# dic mihi, quali mē arbitrare genere prognatum. [EUCLIO] Bonō.
#M# quid fide. E. Bona. #M# quid factis. E. Neque malis neque improbis.
#MEG# Aetatem meam scis. [EUCLIO] Sciō esse grandem, item ut pecuniam.
#MEG# Certe edepol equidem tē ciuem sine mala omni malitia
semper sum arbitratus et nunc arbitror. [EUCLIO] Aurum huic olet.
quid nunc mē uis. Meg. Quoniam tū mē et egō tē qualis sis scio,
quae rēs rēctē uortat mihique tibique tuaeque filiae,
filiam tuam mī uxōrem poscō. promitte hoc fore.
[EUCLIO] Heia, Megadore, haud decorum facinus tuis factis facis,
ut inopem atque innoxium abs tē atque abs tuis mē inrideas.
nam de tē neque rē neque uerbis merui ut faceres quod facis.
#MEG# neque edepol egō tē derisum ueniō neque derideo,
neque dignum arbitror. [EUCLIO] Cur igitur poscis meam gnatam tibi.
#MEG# Vt propter mē tibi sit melius mihique propter tē et tuos.
[EUCLIO] Venit hoc mihi, Megadore, in mentem, ted esse hominem diuitem,
factiosum, mē autem esse hominem pauperum pauperrimum.
nunc sī filiam locassim meam tibi, in mentem uenit
tē bouem esse et mē esse asellum: ubi tecum coniunctus siem,
ubi onus nequeam ferre pariter, iaceam egō asinus in luto,
tū mē bos magis haud respicias, gnatus quasi numquam siem.
et tē utar iniquiore et meus mē ordō inrideat,
neutrubi habeam stabile stabulum, sī quid diuorti fuat:
asini mē mordicibus scindant, boues incursent cornibus.
hoc magnum est periclum, ab asinis ad boues trānscendere.
#MEG# Quam ad probos propinquitate proxime tē adiunxeris,
tam optumum est. tū condicionem hanc accipe, ausculta mihi,
atque eam desponde mī. [EUCLIO] At nihil est dotis quod dem. #M# ne duas.
dum modō morata rēctē ueniat, dotata est satis.
[EUCLIO] Eō dico, ne mē thēnsauros repperisse cēnseas.
#MEG# noui, ne doceas. desponde. [EUCLIO] Fiat. sed prō Iuppiter,
num egō disperii. #M# quid tibi est. E. quid crepuit quasi ferrum modo.—
#MEG# hic apud mē hortum cōnfodere iussī. sed ubi hic est homo.
abiit neque mē certiorem fēcit. fastidit meī,
quia uidet mē suam amicitiam uelle: more hominum facit.
nam sī opulentus it petitum pauperioris gratiam,
pauper metuit congrediri, per metum male rem gerit.
idem, quandō occasiō illaec periit, post serō cupit.
[EUCLIO] si hercle egō tē nōn elinguandam dederō usque ab radicibus,
imperō auctorque <ego> sum, ut tū mē cuiuis castrandum loces.
#MEG# Videō hercle egō tē mē arbitrari, Euclio, hominem idoneum,
quem senecta aetate ludos facias, haud meritō meō.
[EUCLIO] Neque edepol, Megadore, facio, neque, sī cupiam, copia est.
#MEG# quid nunc. etiam mihi despondes filiam. [EUCLIO] Illis legibus,
cum illa dote quam tibi dīxī. Meg. Sponden ergo. [EUCLIO] Spondeō.
#MEG# di bene uertant. [EUCLIO] Ita di faxint. illud facitō ut memineris,
conuenisse ut ne quid dotis mea ad tē afferret filia.
#MEG# Meminī. [EUCLIO] At sciō quō uōs soleatis pactō perplexarier:
pactum nōn pactum est, nōn pactum pactum est, quod uōbīs lubet.
#MEG# nulla controuersia mihi tecum erit. sed nuptias
num quae causa est quīn faciamus hodiē. [EUCLIO] Immō edepol optuma.
#MEG# Ibō igitur, parabō. numquid mē uis. [EUCLIO] Istuc. ei et uale.
#MEG# heus, Pythodice, sequere propere mē ad macellum strenue.—
[EUCLIO] Illic hinc abiit. di immortales, obsecro, aurum quid ualet.
[crēdō egō illum iam inaudiuisse mī esse thēnsaurum domī.]
id inhiat, ea affinitatem hanc obstinauit gratia.

II.III
ubi tū es, quae deblaterauisti iam uicinis omnibus,
meae mē filiae daturum dotem. heus, Staphyla, tē uocō.
ecquid audis. uascula intus pure propera atque elue:
filiam despondi egō: hodiē huic nuptum Megadorō dabō.
Staphyla Di bene uortant. uerum ecastor nōn potest, subitum est nimis.
[EUCLIO] Tace atque abī. curata fac sint cum ā forō redeam domum.
atque aedis occlude. iam egō hic aderō.—[STAPULA]  quid egō nunc agam.
nunc nōbīs prope adest exitium, mī atque erili filiae,
nunc probrum atque partitudō prope adest ut fiat palam.
quod celatum atque occultatum est usque adhuc, nunc nōn potest.
ibō intro, ut erus quae imperauit facta, cum ueniat, sient.
nam ecastor malum maerore metuō ne mixtum bibam.—

II.IV
Pythodicus Postquam obsonauit erus et conduxit coquos
tibicinasque hasce apud forum, edixit mihi
ut dispertirem obsonium hic bifariam.
Anthrax #M# quidem hercle, dicam <tibi> palam, nōn diuides.
sī quō tū totum mē ire uis, operam dabō.
Congriō Bellum et pudicum uērō prostibulum poplī.
post sī quis uellet, tē haud nōn uelles diuidī.
Pyth. Atque egō istuc, Anthrax, aliō uorsum dixeram,
nōn istuc quō tū īnsimulas. sed erus nuptias
meus hodiē faciet. Anthr. Cuius ducit filiam.
Pyth. Vicini huius Euclionis <senis> ē proximō.
ei adeō obsoni hinc iussit dimidium dari,
cocum alterum itidemque alteram tibicinam.
Anthr. Nempe hūc dimidium dicis, dimidium domum.
Pyth. Nempe sicut dicis. Anthr. quid. hic nōn poterat de suō
senex obsonari filiai nuptiis.
Pyth. Vah. Anthr. quid negotist. Pyth. quid negoti sit rogas.
pumex nōn aeque est aridus atque hic est senex.
Anthr. Ain tandem. Pyth. Ita esse ut dīxī. tute existuma:
* * *
suam rem periisse seque eradicarier.
quīn diuom atque hominum clamat continuō fidem,
de suō tigillō fumus sī qua exit foras.
quīn cum it dormitum, follem obstringit ob gulam.
Anthr. Cur. Pyth. Ne quid animae forte amittat dormiēns.
Anthr. Etiamne obturat īnferiorem gutturem,
ne quid animai forte amittat dormiēns.
Pyth. Haec mihi tē ut tibi med aequom est, crēdō, credere.
Anthr. Immō equidem crēdō. Pyth. At scin etiam quō modo.
aquam hercle plorat, cum lauat, profundere.
Anthr. Cēnsen talentum magnum exorari pote
ab istoc sene ut det, quī fiamus liberi.
Pyth. Famem hercle utendam sī roges, numquam dabit.
quīn ipsi pridem tōnsor unguis dempserat:
collegit, omnia abstulit praesegmina.
Anthr. Edepol mortalem parce parcum praedicas.
Pyth. Cēnsen uērō esse parcum et misere uiuere.
pulmentum pridem ei eripuit miluos:
homō ad praetorem plorabundus deuenit.
īnfit ibi postulare plorāns, eiulāns,
ut sibi liceret miluom uadarier.
sescenta sunt quae memorem, sī sit otium.
sed uter uestrorum est celerior. memora mihī.
Anthr. Ego, et multō melior. Pyth. Cocum ego, nōn furem rogō.
Anthr. Cocum ergō dicō. Pyth. quid tū ais. Cong. Sic sum ut uides.
Anthr. Cocus ille nundinalest, in nonum diem
solet ire coctum. Cong. Tun, trium litterarum homo,
mē uituperas. fur. Anthr. Etiam fur, trifurcifer.

II.u
Pyth. Tace nunciam tu, atque agnum hinc uter est pinguior
<cape atque abi intrō ad nos.> Anthr. Licet.—Pyth. Tu, Congrio,
<quem illic reliquit agnum,> eum sume atque abi
* intrō illuc, et uōs illum sequiminī.
uōs ceteri ite hūc ad nos. Cong. Hercle iniuria
dispertiuisti: pinguiorem agnum isti habent.
Pyth. At nunc tibi dabitur pinguior tibicina.
i sane cum illō, Phrugia. tū autem, Eleusium,
hūc intrō abi ad nos. Cong. O Pythodice subdole,
hucine detrusti mē ad senem parcissimum.
ubi sī quid poscam, usque ad rauim poscam prius
quam quicquam detur. Pyth. Stultus et sine gratia es.
† tibi rēctē facere, quandō quod facias perit.
Cong.quī uero. Pyth. Rogitas. iam principiō in aedibus
turba istic nulla tibi erit: siquid uti uoles,
domō abs tē adferto, ne operam perdas poscere.
hic autem apud nōs magna turba ac familia est,
supellex, aurum, uestis, uasa argentea:
ibi sī perierit quippiam (quod tē sciō
facile abstinere posse, sī nihil obuiam est),
dicant: coqui abstulerunt, comprehendite,
uincite, uerberate, in puteum condite.
hōrum tibi istic nihil eueniet: quippe quī
ubi quid subripias nihil est. sequere hac mē. Cong. Sequor.

II.ui
[PUTODICUS] Heus, Staphyla, prodi atque ostium aperī. Staphylaqui uocat.
[PUTODICUS] Pythodicus. [STAPULA] quid uis. [PUTODICUS] Hos ut accipias coquos
tibicinamque obsoniumque in nuptias.
Megadorus iussit Euclioni haec mittere.
[STAPULA]  Cererin, Pythodice, hās sunt facturi nuptias.
[PUTODICUS] quī. [STAPULA] quia temeti nihil allatum intellegō.
[PUTODICUS] At iam afferetur, sī ā forō ipsus redierit.
[STAPULA] Ligna hic apud nōs nulla sunt. Cong. Sunt asseres.
[STAPULA] Sunt pol. Cong. Sunt igitur ligna, ne quaeras foris.
[STAPULA] quid, impurate. quamquam Volcanō studes,
cenaene causa aut tuae mercedis gratia
nōs nostras aedis postulas comburere.
Cong. Haud postulō. [PUTODICUS] Duc istos intrō. [STAPULA] Sequiminī.—

[PUTODICUS] Curate. egō interuisam quid faciant coquī.
quos pol ut egō hodiē seruem, cura maxuma est.
nisi unum hoc faciam, ut in puteō cenam coquant:
inde coctam sursum subducemus corbulis.
sī autem deorsum comedent, sī quid coxerint,
superi incenati sunt et cenati īnferī.
sed uerba hic facio, quasi negoti nil siet,
rapacidarum ubi tantum sit in aedibus.

[EUCLIO] Volui animum tandem cōnfirmare hodiē meum,
ut bene mē haberem filiai nuptiis.
ueniō ad macellum, rogitō pisces: indicant
caros. agninam caram, caram bubulam,
uitulinam, cetum, porcinam: cara omnia.
atque eō fuerunt cariora, aes nōn erat.
abeō iratus illinc, quoniam nihil est quī emam.
ita illis impuris omnibus adii manum.
deinde egomet mecum cogitare interuias
occepi: festō die sī quid prodegeris,
profestō egere liceat, nisi peperceris.
postquam hanc rationem uentri cordique edidi,
accessit animus ad meam sententiam,
quam minimō sumptū filiam ut nuptum darem.
nunc tusculum emi hoc et coronas floreas:
haec imponentur in focō nostrō Lari,
ut fortunatas faciat gnatae nuptias.
sed quid egō apertas aedis nostras cōnspicor.
et strepitust intus. numnam egō compilor miser.
Congriō Aulam maiorem, sī pote, ex uicinia
pete: haec est parua, capere nōn quit. [EUCLIO] Ei mihi,
perii hercle. aurum rapitur, aula quaeritur.
[nimirum occidor, nisi egō intrō hūc propere properō currere.]
Apollo, quaeso, subueni mī atque adiuua,
cōnfige sagittis fures thēnsaurarios,
<sī> cui in rē tali iam subuenisti antidhac.
sed cessō prius quam prorsus perii currere.

II.ix
Anthrax Dromo, desquama piscis. tu, Machaerio,
congrum, murenam exdorsua quantum potest.
egō hinc artoptam ex proximō utendam petō
ā Congrione. tū istum gallum, sī sapis,
glabriorem reddes mihi quam uolsus ludiust.
sed quid hoc clamoris oritur hinc ex proximo.
coqui hercle, crēdō, faciunt officium suom.
fugiam intro, ne quid turbae hic itidem fuat.

III.I
Congriō †Óptati uires populares, incolae, accolae, aduenae omnēs,
date uiam qua fugere liceat, facite totae plateae pateant.
neque egō umquam nisi hodiē ad Bacchas ueni in Bacchanal coquinatum,
ita mē miserum et meos discipulos fustibus male contuderunt.
totus doleō atque oppidō perii, ita mē iste habuit senex gýmnasium.
attat, perii hercle egō miser,
aperit bacchanal, adest,
sequitur. sciō quam rem geram: hoc
ipsus magister mē docuit.
neque ligna egō usquam gentium praeberi uīdī pulchrius,
itaque omnis exegit foras, mē atque hos, onustos fustibus.

III.II
Eucliō Redī. quō fugis nunc. tene, tene. Cong. quid, stolide, clamas.
Eucl.quia ad tris uiros iam egō deferam nōmen tuom. #C# Quam ob rem.
Eucl.quia cultrum habes. Cong. Cocum decet. [EUCLIO] quid comminatuss
mihi. Cong. Istud male factum arbitror, quia nōn latus fodī.
[EUCLIO] Homō nullust tē scelestior quī uiuat hodiē,
neque quoi egō de industria amplius male plus libēns faxim.
Cong. Pol etsī taceas, palam id quidem est: rēs ipsa testist.
ita fustibus sum mollior magis quam ullus cinaedus.
sed quid tibi nōs tactiost, mendice homo. [EUCLIO] Quae rēs.
etiam rogitas. an quia minus quam aequom erat feci.
Cong. Sine, at hercle cum magnō malō tuo, sī hoc caput sentit.
[EUCLIO] Pol egō haud sciō quid post fuat: tuom nunc caput sentit.
sed in aedibus quid tibi meis nam erat negoti
mē absente, nisi egō iusseram. uolō scire. Cong. Tace ergō.
quia uenimus coctum ad nuptias. [EUCLIO] quid tu, malum, curas,
utrum crudum an coctum egō edim, nisi tū mī es tutor.
Cong. Volō scire, sinas an nōn sinas nōs coquere hic cenam.
[EUCLIO] Volō scire egō item, meae domī mean salua futura.
Cong. V.Inam mea mihi modō auferam, quae adtuli, salua:
mē haud paenitet, tua ne expetam. [EUCLIO] Scio, ne doce, nouī.
Cong. quid est qua prohibes nunc gratia nōs coquere hic cenam.
quid fecimus, quid diximus tibi secus quam uelles.
[EUCLIO] Etiam rogitas, sceleste homo, quī angulos in omnis
mearum aedium et conclauium mihi peruium facitis.
ibi ubi tibi erat negotium, ad focum sī adesses,
nōn fissile auferres caput: meritō id tibi factum est.
adeō ut tū meam sententiam iam noscere possis:
sī ad ianuam hūc accesseris, nisi iussero, propius,
egō tē faciam miserrimus mortalis uti sis.
scis iam meam sententiam.—Cong. Quō abis. redi rursum.
ita mē bene amet Lauerna, <uti> tē iam, nisi reddi
mihi uasa iubes, pipulō hic differam ante aedis.
quid egō nunc agam. ne egō edepol ueni hūc auspiciō malō.
nummō sum conductus: plus iam medicō mercedest opus.

III.III
Eucliō Hoc quidem hercle, quoquō ibo, mecum erit, mecum feram,
neque isti id in tantis periclis umquam committam ut siet.
ite sane nunciam omnēs, et coqui et tibicinae,
etiam intrō duce, sī uis, uel gregem uenalium,
coquite, facite, festinate nunciam quantum libet.
Cong. Temperi, postquam impleuisti fusti fissorum caput.
[EUCLIO] Intrō abite, opera hūc conducta est uostra, nōn oratiō.
Cong. Heus, senex, prō uapulandō hercle egō abs tē mercedem petam.
coctum ego, nōn uapulatum, dudum conductus fuī.
[EUCLIO] Lege agitō mecum. molestus ne sis. i et cenam coque,
aut abi in malum cruciatum ab aedibus. Cong. Abi tū modō.—

III.IV
[EUCLIO] Illic hinc abiit. di immortales, facinus audax incipit
quī cum opulentō pauper homine coepit rem habere aut negotium.†
ueluti Megadorus temptat mē omnibus miserum modis,
quī simulauit meī honoris mittere hūc causa coquos:
is ea causa misit, hoc quī surriperent miserō mihī.
condigne etiam meus med intus gallus gallinacius,
quī erat anū peculiaris, perdidit paenissume.
ubi erat haec defossa, occēpit ibi scalpurrire ungulis
cirum circa. quid opust uerbis. ita mihi pectus peracuit:
capiō fustem, obtruncō gallum, furem manufestarium.
crēdō edepol egō illī mercedem gallō pollicitos coquos,
sī id palam fecisset. exemi ex manū † manubrium.
[quid opust uerbis. facta est pugna in gallō gallinaciō.]
sed Megadorus meus affinis eccum incedit ā forō.
iam hunc nōn ausim praeterire, quīn cōnsistam et conloquar.

III.u
Megadorus Narraui amicis multis cōnsilium meum
de condicione hac. Euclionis filiam
laudant. sapienter factum et cōnsiliō bonō.
nam meō quidem animō sī idem faciant ceteri
opulentiores, pauperiorum filias
ut indotatas ducant uxores domum,
et multō fiat ciuitas concordior,
et inuidia nōs minore utamur quam utimur,
et illae malam rem metuant quam metuont magis,
et nōs minore sumptū simus quam sumus.
in maximam illuc populi partem est optimum.
in pauciores auidos altercatiō est,
quōrum animis auidis atque īnsatietatibus
neque lex neque sutor capere est quī possit modum.
namque hoc quī dicat  ¤ quō illae nubent diuites
dotatae, sī istud iūs pauperibus ponitur. ¤ 
quō lubeant, nubant, dum dos ne fiat comes.
hoc sī ita fiat, mōrēs meliores sibi
parent, prō dote quos ferant, quam nunc ferunt,
egō faxim muli, pretiō quī superant equos,
sint uiliores Gallicis cantheriis.
[EUCLIO] Ita mē di amabunt ut egō hunc auscultō lubēns.
nimis lepide fēcit uerba ad parsimoniam.
#MEG# nulla igitur dicat  ¤ equidem dotem ad tē adtuli
maiorem multō quam tibi erat pecunia.
enim mihi quidem aequomst purpuram atque aurum dari,
ancillas, mulos, muliones, pedisequos,
salutigerulos puerōs, uehicla quī uehar. ¤ 
[EUCLIO] Vt matronarum hic facta pernouit probe.
mōribus praefectum mulierum hunc factum uelim.
#MEG# nunc quoquō uenias plus plaustrorum in aedibus
uideas quam ruri, quandō ad uillam ueneris.
sed hoc etiam pulchrum est praequam ubi sumptus petunt.
stat fullo, phyrgio, aurifex, lanarius.
caupones patagiarii, indusiarii,
flammarii, uiolarii, carinariī.
stant manulearii, stant † murobatharii,
propolae linteones, calceolariī.
sedentarii sutores diabathrarii,
solearii astant, astant molocinariī.
[petunt fullones, sarcinatores petunt.]
strophiarii astant, astant semul sonariī.
iam hosce absolutos cēnseas: cedunt, petunt
treceni, cum stant thylacistae in atriis
textores limbularii, arculariī.
ducuntur, datur aes. iam absolutos cēnseas,
cum incedunt īnfectores corcotarii,
aut aliqua mala crux semper est, quae aliquid petat.
[EUCLIO] Compellarem egō illum, ni metuam ne desinat
memorare mōrēs mulierum: nunc sic sinam.
#MEG# ubi nugiuendis rēs soluta est omnibus,
ibi ad postremum cedit miles, aes petit.
itur, putatur ratiō cum argentariō.
miles inprānsus astat, aes cēnset darī.
ubi disputata est ratiō cum argentario,
etiam ipsus ultrō debet argentariō:
spes prorogatur militi in alium diem.
haec sunt atque aliae multae in magnis dotibus
incommoditates sumptusque intolerabiles.
nam quae indotata est, ea in potestate est uirī.
dotatae mactant et malō et damnō uiros.
sed eccum adfinem ante aedes. quid agis, Euclio.

III.ui
[EUCLIO] Nimium lubenter edi sermonem tuom.
#MEG# An audiuisti. [EUCLIO] Vsque ā principiō omnia.
#MEG# Tamen meō quidem animō aliquantō facias rēctius,
sī nitidior sis filiai nuptiis.
[EUCLIO] Prō rē nitorem et gloriam prō copia
quī habent, meminerunt sēsē unde oriundi sient.
neque pol, Megadore, mihi neque quoiquam pauperi
opinione melius rēs structa est domī.
#MEG# Immō est <quod satis est>, et di faciant ut siet
plus plusque <et> istuc sospitent quod nunc habes.
[EUCLIO] Illud mihi uerbum nōn placet  ¤ quod nunc habes. ¤ 
tam hoc scit mē habere quam egomet. anus fēcit palam.
#MEG# quid tū tē sōlus ē senatū seuocas.
[EUCLIO] Pol egō ut tē accusem meritō meditabar. Meg. quid est.
[EUCLIO] quid sit mē rogitas. quī mihi omnis angulos
furum impleuisti in aedibus miserō mihi,
quī mī intrō misti in aedis quingentos coquos,
cum senis manibus, genere Geryonaceō.
quos sī Argus seruet, quī oculeus totus fuit,
quem quondam Ioni Iunō custodem addidit,
is numquam seruet. praeterea tibicinam,
quae mī interbibere sola, sī uinō scatat,
Corinthiēnsem fontem Pirenam potest.
tum obsonium autem—Meg. Pol uel legioni sat est.
etiam agnum misī. [EUCLIO] Quō quidem agnō sat sciō
magis curionem nusquam esse ullam beluam.
#MEG# Volō egō ex tē scire quī sit agnus curiō.
Eucl.quia ossa ac pellis totust, ita cura macet.
quīn exta īnspicere in sole ei uiuō licet:
ita is pellucet quasi lanterna Punica.
#MEG# Caedundum conduxi egō illum. [EUCLIO] Tum tū idem optumumst
loces efferendum. nam iam, crēdō, mortuost.
#MEG# Potare egō hodiē, Euclio, tecum uolō.
[EUCLIO] Non potem egō quidem hercle. Meg. At egō iusserō
cadum unum uini ueteris ā mē adferrier.
[EUCLIO] Nolō hercle, nam mihi bibere decretum est aquam.
#MEG# Egō tē hodiē reddam madidum, sī uiuo, probe,
tibi cui decretum est bibere aquam. [EUCLIO] Sciō quam rem agat:
ut mē deponat uino, eam adfectat uiam,
post hoc quod habeō ut commutet coloniam.
egō id cauebo, nam alicubi abstrudam foris.
egō faxō et operam et uinum perdiderit simul.
#MEG# Ego, nisi quid mē uis, eō lauatum, ut sacruficem.—
[EUCLIO] Edepol, ne tu, aula, multos inimicos habes
atque istuc aurum quod tibi concreditum est.
nunc hoc mihi factū est optumum, ut ted auferam,
aula, in Fidei fanum: ibi abstrudam probe.
Fides, nouisti mē et egō tē: caue sis tibi,
ne in mē mutassis nōmen, sī hoc concreduō.
ibō ad tē fretus tua, Fides, fiducia.—

IV.I
Strobilus Hoc est seruī facinus frugi, facere quod egō persequor,
ne morae molestiaeque imperium erile habeat sibī.
nam quī erō ex sententia seruire seruos postulat,
in erum matura, in sē sera condecet capessere.
sin dormitet, ita dormitet, seruom sēsē ut cogitet.
[nam quī amantī erō seruitūtem seruit, quasi egō seruio,
sī erum uidet superare amorem, hoc seruī esse officium reor,
retinere ad salutem, nōn enim quō incumbat eō impellere.
quasi pueri quī nare discunt scirpea induitur ratis,
quī laborent minus, facilius ut nent et moueant manus,
eodem modō seruom ratem esse amantī erō aequom cēnseo,
ut <eum> toleret, ne pessum abeat tamquam * * ]
† erile imperium ediscat, ut quod frōns uelit oculi sciant.
quod iubeat citis quadrigis citius properet persequī.
quī ea curabit, abstinebit cēnsione bubula,
nec sua opera rediget umquam in splendorem compedes.
nunc erus meus amat filiam huius Euclionis pauperis.
eam erō nunc renuntiatum est nuptum huic Megadorō darī.
is speculatum hūc misit mē, ut quae fierent fieret particeps.
nunc sine omni suspicione in ara hic adsidam sacra.
hinc egō et hūc et illuc poterō quid agant arbitrarier.

IV.II
Eucliō Tū modō caue quoiquam indicassis aurum meum esse istic, Fides:
nōn metuō ne quisquam inueniat, ita probe in latebris situmst.
edepol ne illic pulchram praedam agat, sī quis illam inuenerit
aulam onustam aurī. uerum id tē quaesō ut prohibessis, Fides.
nunc lauabo, ut rem diuinam faciam, ne affinem morer
quīn ubi accersat meam extemplō filiam ducat domum.
uide, Fides, etiam atque etiam nunc, saluam ut aulam abs tē auferam:
tuae fide concredidi aurum, in tuō lucō et fanō est situm.—
Strob. Di immortales, quod egō hunc hominem facinus audiui loqui:
sē aulam onustam auri abstrusisse hic intus in fanō Fide.
caue tū illī fidelis, quaeso, potius fueris, quam mihī.
atque hic pater est, ut egō opinor, huius, erus quam amat, <uirginis>.
ibō hinc intro, perscrutabor fanum, sī inueniam uspiam
aurum, dum hic est occupatus. sed sī repperero, ō Fides,
mulsi congialem plenam faciam tibi fideliam.
id adeō tibi faciam. uerum egō mihi bibam, ubi id fecerō.—

IV.III
Eucliō Non temere est quod coruos cantat mihi nunc ab laeua manū.
semul radebat pedibus terram et uoce croccibat sua:
continuō meum cor coepit artem facere ludicram
atque in pectus emicare. sed egō cessō currere.

IV.IV
<I> foras, lumbrice, quī sub terra erepsisti modo,
quī modō nusquam comparebas, nunc, cum compares, peris.
egō pol tē, praestrigiator, miseris iam accipiam modis.
Strobilus Quae tē mala crux agitat. quid tibi mecum est commerci, senex.
quid mē adflictas. quid mē raptas. qua mē causa uerberas.
[EUCLIO] Verberabilissime, etiam rogitas, nōn fur, sed trifur.
Strob. quid tibi surrupui. [EUCLIO] Redde hūc sis. Strob. quid tibi uis reddam. [EUCLIO] Rogas.
Strob. Nil equidem tibi abstulī. [EUCLIO] At illud quod tibi abstuleras cedō.
ecquid agis. Strob. quid agam. E. Auferre nōn potes. St. quid uis tibi.
[EUCLIO] Pone. Strob. Id quidem pol tē datare crēdō cōnsuetum, senex.
[EUCLIO] Pone hoc sis, aufer cauillam, nōn egō nunc nugas agō.
Strob. quid egō ponam. quīn tū eloquere quidquid est suō nomine.
nōn hercle equidem quicquam sumpsi nec tetigī. [EUCLIO] Ostende hūc manus.
Strob. Em tibi, ostendi, eccas. [EUCLIO] Videō. age ostende etiam tertiam.
Strob. Laruae hunc atque intemperiae īnsaniaeque agitant senem.
facisne iniuriam mihi. [EUCLIO] Fateor, quia nōn pendes, maximam.
atque id quoque iam fiet, nisi fatere. Strob. quid fatear tibi.
[EUCLIO] quid abstulisti hinc. #S# di mē perdant. sī egō tui quicquam abstuli
niue adeō abstulisse uellem. [EUCLIO] Agedum, excutedum pallium.
Strob. Tuō arbitratū. E. Ne inter tunicas habeas. #S# tempta qua lubet.
[EUCLIO] Vah, scelestus quam benigne: ut ne abstulisse intellegam.
noui sycophantias. age rusum ostende hūc manum
dexteram. #S# em. E. Nunc laeuam ostende. #S# quīn equidem ambas proferō.
E. Iam scrutari mittō. redde hūc. #S# quid reddam. E. A, nugas agis,
certe habes. #S# habeō ego. quid habeo. E. Non dico, audire expetis.
id meum, quidquid habes, redde. Strob. īnsanis: perscrutatus es
tuō arbitratu, neque tui mē quicquam inuenisti penes.
[EUCLIO] Mane, mane. quis illic est. quis hic intus alter erat tecum simul.
perii hercle: ille nunc intus turbat, hunc sī amittō hic abierit.
postremō hunc iam perscrutaui, hic nihil habet. abi quō lubet.
Strob. Iuppiter tē dique perdant. [EUCLIO] Haud male egit gratias.
ibō intrō atque illī sociennō tuō iam interstringam gulam.
fugin hinc ab oculis. abin an nōn. #S# abeō. E. Caue sis † tē uideam.—

IV.u
Strob. Emortuom egō mē mauelim letō malō
quam nōn egō illī dem hodiē īnsidias senī.
nam hic iam nōn audebit aurum abstrudere:
crēdō ecferet iam secum et mutabit locum.
attat, foris crepuit. senex eccum aurum ecfert foras.
tantisper hūc egō ad ianuam concesserō.

IV.VI
Eucliō Fide cēnsebam maxumam multō fidem
esse, ea subleuit os mihi paenissume:
ni subuenisset coruos, periissem miser.
nimis hercle egō illum coruom ad mē ueniat uelim,
quī indicium fēcit, ut egō illī aliquid bonī
dicam. nam quod edit tam duim quam perduim.
nunc hoc ubi abstrudam cogitō solum locum.
Siluani lucus extra murum est auius,
crēbrō salictō oppletus. ibi sumam locum.
certumst, Siluanō potius credam quam Fide.—
Strob. Euge, euge, di mē saluom et seruatum uolunt.
iam egō illuc praecurram atque īnscendam aliquam in arborem
indeque obseruabo, aurum ubi abstrudat senex.
quamquam hic manere mē erus sēsē iusserat.
certum est, malam rem potius quaeram cum lucrō.—

IV.VII
Lyconides Dixi tibi, mater, iuxta rem mecum tenes,
super Euclionis filia. nunc tē obsecrō
resecroque, mater, quod dudum obsecraueram:
fac mentionem cum auonculo, mater mea.
Eunomia Scis tute facta uelle mē quae tū uelis,
et istuc cōnfidō <ā> fratre mē impetrassere.
et causa iusta est, siquidem ita est ut praedicas,
tē eam compressisse uinulentum uirginem.
Lyc. Egone ut tē aduorsum mentiar, mater mea.
Phaedrium Perii, mea nutrix. obsecrō tē, uterum dolet.
Iunō Lucina, tuam fidem! Lyc. Em, mater mea,
tibi rem potiorem uerbō: clamat, parturit.
Eun. Ei hac intrō mecum, gnate mī, ad fratrem meum,
ut istuc quod mē oras impetratum ab eō auferam.—
Lyc. I, iam sequor tē, mater. sed seruom meum
Strobilum miror ubi sit, quem egō mē iusseram
hic opperirī. nunc egō mecum cogitō:
sī mihi dat operam, mē illī irasci iniurium est.
ibō intro, ubi de capite meō sunt comitia.—

IV.VIII
Strobilus Picis diuitiis, quī aureos montes colunt,
egō sōlus superō. nam istos rēgēs ceteros
memorare nolo, hominum mendicabula:
egō sum ille rex Philippus. ō lepidum diem.
nam ut dudum hinc abii, multō illō adueni prior
multoque prius mē conlocaui in arborem
indeque spectabam aurum ubi abstrudebat senex.
ubi ille abiit, egō mē deorsum ducō de arbore,
exfodiō aulam auri plenam. inde ex eō locō
uideō recipere sē senem. ille mē nōn uidet,
nam egō declinaui paululum mē extra uiam.
attat, eccum ipsum. ibō ut hoc condam domum.—

IV.Ix
Eucliō Perii interii occidī. quō curram. quō nōn curram. tene, tene. quem. quis.
nescio, nil uideo, caecus eō atque equidem quō eam aut ubi sim aut quī sim
nequeō cum animō certum inuestigare. obsecrō uōs ego, mī auxilio,
orō obtestor, sitis et hominem demōnstretis, quis eam abstulerit.
quid est. quid ridetis. noui omnēs, sciō fures esse hic complures,
quī uestitū et creta occultant sēsē atque sedent quasi sint frugī.
quid ais tu. tibi credere certum est, nam esse bonum ex uoltū cognoscō.
hem, nēmō habet hōrum. occidistī. dic igitur, quis habet. nescis.
heū mē miserum, misere perii,
male perditus, pessime ōrnātus eō:
tantum gemiti et mali maestitiaeque
hic dies mī optulit, famem et pauperiem.
perditissimus egō sum omnium in terra.
nam quid mī opust uita, quī tantum auri
perdidi, quod concustodiui
sedulo. egomet mē defraudaui
animumque meum geniumque meum.
nunc eō alii laetificantur
meō malō et damnō. pati nequeō.
Lyconidesquinam homō hic ante aedis nostras eiulāns conqueritur maerēns.
atque hic quidem Eucliō est, ut opinor. oppidō egō interii: palamst rēs,
scit peperisse iam, ut egō opinor, filiam suam. nunc mī incertumst
abeam an maneam, an adeam an fugiam. quid agam edepol nesciō.

IV.x
Eucl.quis homō hic loquitur. Lyc. egō sum miser. [EUCLIO] Immō egō sum, et misere perditus,
cui tanta mala maestitudoque optigit. Lyc. Animō bonō es.
[EUCLIO] Quo, obsecro, pactō esse possum. L.quia istuc facinus, quod tuom
sollicitat animum, id egō feci et fateor. [EUCLIO] quid egō ex tē audio.
Lyc. Id quod uerumst. E. quid egō <de tē> commerui, adulescēns, mali,
quam ob rem ita faceres meque meosque perditum ires liberos.
Lyc. Deus impulsor mihi fuit, is mē ad illam inlexit. [EUCLIO] Quō modo.
Lyc. Fateor peccauisse et mē culpam commeritum sciō.
id adeō tē ōrātum adueniō ut animō aequō ignoscas mihī.
[EUCLIO] Cur id aususs facere, ut id quod nōn tuom esset tangeres.
Lyc. quid uis fieri. factum est illud: fieri īnfectum nōn potest.
deōs crēdō uoluisse. nam ni uellent, nōn fieret, sciō.
[EUCLIO] At egō deōs crēdō uoluisse ut apud mē tē in neruō enicem.
Lyc. Ne istuc dixis. [EUCLIO] quid tibi ergō meam mē inuitō tactiost.
Lyc.quia uini uitiō atque amoris fecī. [EUCLIO] Homō audacissime,
cum istacin tē oratione hūc ad mē adire ausum, impudēns!
nam sī istuc iūs est ut tū istuc excusare possies,
luci clarō deripiamus aurum matronis palam,
post id sī prehēnsi simus, excusemus ebrios
nōs fecisse amoris causa. nimis uilest uinum atque amor,
sī ebriō atque amantī impune facere quod lubeat licet.
Lyc.quīn tibi ultrō supplicatum ueniō ob stultitiam meam.
[EUCLIO] Non mī hominēs placent quī quandō male fecerunt purigant.
tū illam scibas nōn tuam esse: nōn attactam oportuit.
Lyc. Ergō quia sum tangere ausus, haud causificor quīn eam
egō habeam potissimum. [EUCLIO] Tun habeas mē inuitō meam.
Lyc. Haud tē inuitō postulō. sed meam esse oportere arbitror.
quīn tū iam inuenies, inquam, meam illam esse oportere, Eucliō.
[EUCLIO] Iam quidem hercle tē ad praetorem rapiam et tibi scribam dicam,
nisi refers. Lyc. quid tibi egō referam. [EUCLIO] Quod surripuisti meum.
Lyc. Surripui egō tuom. unde. aut quid id est. E. Ita tē amabit Iuppiter,
ut tū nescis. Lyc. Nisi quidem tū mihi quid quaeras dixeris.
[EUCLIO] Aulam auri, inquam, tē reposco, quam tū cōnfessuss mihi
tē abstulisse. Lyc. Neque edepol egō dīxī neque fecī. [EUCLIO] Negas.
Lyc. Pernegō immō. nam neque egō aurum neque istaec aula quae siet
sciō nec nouī. [EUCLIO] Illam, ex Siluani lucō quam abstuleras, cedō.
i, refer. dimidiam tecum potius partem diuidam.
tam etsī fur mihi es, molestus nōn erō. i uero, refer.
Lyc. Sanus tū nōn es quī furem mē uoces. egō tē, Euclio,
de alia rē resciuisse cēnsui, quod ad mē attinet.
† magna est rēs quam egō tecum otiose, sī otium est, cupiō loquī.
[EUCLIO] Dic bona fide: tū id aurum nōn surripuisti. Lyc. Bona.
E. Neque <eum> scis quī abstulerit. L. Istuc quoque bona. E. Atque id sī scies
quī abstulerit, mihi indicabis. Lyc. Faciam. [EUCLIO] Neque partem tibi
ab eō quī habet indipisces neque furem excipies. Lyc. Ita.
[EUCLIO] quid <sī> fallis. Lyc. Tum mē faciat quod uolt magnus Iuppiter.
[EUCLIO] Sat habeō. age nunc loquere quid uis. Lyc. #S# mē nouisti minus,
genere quō sim gnatus: hic mihi est Megadorus auonculus,
meus pater fuit Antimachus, egō uocor Lyconides,
mater est Eunomia. [EUCLIO] Noui genus. nunc quid uis. id uolō
noscere. Lyc. Filiam ex tē tū habes. [EUCLIO] Immō eccillam domī.
Lyc. Eam tū despondisti, opinor, meō auonculō. [EUCLIO] Omnem rem tenes.
Lyc. Is mē nunc renuntiare repudium iussit tibī.
[EUCLIO] Repudium rebus paratis, exornatis nuptiis.
ut illum di immortales omnēs deaeque quantum est perduint,
quem propter hodiē auri tantum perdidi īnfelix, miser.
Lyc. Bonō animō es, bene dice. nunc quae rēs tibi et gnatae tuae
bene feliciterque uortat—ita di faxint, inquitō.
[EUCLIO] Ita di faciant. Lyc. Et mihi ita di faciant. audi nunciam.
quī homō culpam admisit in sē, nullust tam parui preti,
quom pudeat, quīn purget sēsē. nunc tē obtestor, Euclio,
ut sī quid egō erga tē imprudēns peccaui aut gnatam tuam,
ut mī ignoscas eamque uxōrem mihi des, ut leges iubent.
egō mē iniuriam fecisse filiae fateor tuae,
Cereris uigiliis, per uinum atque impulsū adulescentiae.
[EUCLIO] Ei mihi, quod egō facinus ex tē audio. Lyc. Cur eiulas,
quem egō auom feci iam ut esses filiai nuptiis.
nam tua gnata peperit, decumō mēnse post: numerum cape.
ea rē repudium remisit auonculus causa mea.
i intro, exquaere, sitne ita ut egō praedicō. [EUCLIO] Perii oppido,
ita mihi ad malum malae rēs plurimae sē adglutinant.
ibō intro, ut quid huius uerum sit sciam.—Lyc. Iam tē sequor.
haec propemodum iam esse in uadō salutis rēs uidetur.
nunc seruom esse ubi dicam meum Strobilum nōn reperiō.
nisi etiam hic opperiar tamen paulisper. postea intrō
hunc subsequar. nunc interim spatium ei dabō exquirendi
meum factum ex gnatae pedisequa nutrice anū: ea rem nouit.

V.I
Strobilus Di immortales, quibus et quantis mē donatis gaudiis.
quadrilibrem aulam aurō onustam habeō. quis mē est ditior.
quis mē Athenis nunc magis quisquam est homō cui di sint propitii.
L. Certō enim egō uocem hic loquentis modō mī audire uisus sum. #S# hem,
erumne egō aspiciō meum. L. Videon egō hunc seruom meum.
#S# ipsus est. L. Haud alius est. #S# congrediar. L. Contollam gradum.
crēdō egō illum, ut iussi, eampse anum adiisse, huius nutricem uirginis.
Strob.quīn egō illī mē inuenisse dicō hanc praedam [atque ēloquar,]
igitur orabō ut manū mē emittat. ibō atque ēloquar.
repperi—Lyc. quid repperisti. Strob. Non quod pueri clamitant
in faba sē repperisse. Lyc. Iamne autem, ut soles. deludis.
#S# Ere, mane, ēloquar iam, ausculta. L. Age ergō loquere. #S# Repperi hodiē,
ere, diuitias nimias. L. V.Inam. #S# Quadrilibrem, inquam, aulam auri plenam.
Lyc. Quod egō facinus audiō ex tē. Euclioni hic seni subripuit.
ubi id est aurum. Strob. In arca apud mē. nunc uolō mē emitti manū.
Lyc. egone tē emittam manū,
scelerum cumulatissume.
Strob. Abi, ere, sciō quam rem geras.
lepide hercle animum tuom temptauī. iam ut eriperes apparabas:
quid faceres, sī repperissem. Lyc. Non potes probasse nugas.
i, redde aurum. Strob. Reddam egō aurum. Lyc. Redde, inquam, ut huic reddatur. Strob. Vnde.
Lyc. Quod modō fassuss esse in arca. #S# soleō hercle egō garrire nugas.
Lyc. * * Strob. Ita loquor. Lyc. At scin quō modo.
* * Strob. Vel hercle enica,
numquam hinc feres ā mē * *
* * *
prō illis corcotis, strophiis, sumptū uxoriō
ut admemordit hominem
(Eucl.) egō ecfodiebam in die denos scrobes.
    (Eucl.) nec noctū nec diu
quietus umquam <seruabam> eam: nunc dormiam.
quī mī holera cruda ponunt, hallec adduint.

BACCHIDES

quibus ingenium in animō utibilest, modicum et sine uernilitate
uincla, uirgae, molae: saeuitudō mala fit peior
conuerrite * scopis, agite strenue
ecquis euocat
cum nassiterna et cum aqua istum impurissimum.
sicut lacte lactis similest
(Bacchis) illa mī cognominis fuit
(latro) suam quī aurō uitam uenditat
sciō spiritum eius maiorem esse multō
quam folles taurini habent, cum liquescunt
petrae, ferrum ubi fit. <Cuiatis tibi uisust.>
Praenestinum opinō esse, ita erat gloriosus.
neque <id> haud subditiua gloria oppidum arbitror.
(Puer) ne ā quoquam acciperes aliō mercedem annuam,
nisi ab sēsē, nec cum quiquam limares caput.
limaces uiri
cor meum, spes mea,
mel meum, suauitudo, cibus, gaudium.
sine tē amem
Cupidon tecum saeuust anne Amor.
V.Ixem audiui fuisse aerumnosissimum,
quī annis uiginti errāns ā patria afuit.
uerum hic adulescēns multō V.Ixem anteit *
quī ilicō errat intra muros ciuicos.
quidquid est nōmen sibi
(Pistoclerus) quae sodalem atque mē exercitos habet
nam crēdō cuiuis excantare cor potes.
sin lenocinium forte collibitum est tibi,
uideas mercedis quid tibi est aecum dari,
ne istac aetate mē sectere gratiis.
Arabus

I.I
Bacchis. quid sī hoc potis est ut tū taceas, egō loquar. Soror. Lepide, licet.
#BACCH# ubi mē fugiet memoria, ibi tū facitō ut subuenias, soror.
#SOR# pol magis metuō, ne defuerit mī in monendō oratiō.
#BACCH# pol egō metuō, lusciniolae ne defuerit cantiō.
sequere hac. Pistoclerus. quid agunt duae germanae meretrices cognomines.
quid in cōnsiliō cōnsuluistis. #BACCH# Bene. Pist. Pol haud meretricium est.
#BACCH# Miserius nihil est quam mulier. Pist. quid esse dices dignius.
#BACCH# haec ita mē orat, sibi quī caueat aliquem ut hominem reperiam,
ut istunc militem—ut, ubi emeritum sibi sit, sē reuehat domum.
id, amabō tē, huic caueas. Pist. quid isti caueam. B. Vt reuehatur domum,
ubi ei dediderit operas, ne hanc ille habeat prō ancilla sibī.
nam sī haec habeat aurum quod illī renumeret, faciat lubēns.
P. V.I nunc is homost. B. Iam hic crēdō aderit. sed hoc idem apud nōs rēctius
poteris agere. atque is dum ueniat, sedēns ibi opperibere.
eadem biberis, eadem dederō tibi, ubi biberis, sauium.
P. Viscus merus uostrast blanditia. B. quid iam. P.quia enim intellego,
duae unum expetitis palumbem, † perii harundō alas uerberat.
nōn egō istuc facinus mihi, mulier, conducibile esse arbitror.
Bacch.quī, amabo. Pist.quia, Bacchis, bacchas metuō et bacchanal tuom.
#BACCH# quid est. quid metuis. ne tibi lectus malitiam apud mē suadeat.
Pist. Magis illectum tuom quam lectum metuō. mala tū es bestia.
nam huic aetati nōn conducit, mulier, latebrosus locus.
#BACCH# Egomet, apud mē <sī> quid stulte facere cupias, prohibeam.
sed egō apud mē tē esse ob eam rem, miles cum ueniat, uolō,
quia, cum tū aderis, huic mihique haud faciet quisquam iniuriam:
tū prohibebis, et eadem opera tuō sodali operam dabis.
et ille adueniēns tuam med esse amicam suspicabitur.
quid, amabo, opticuisti. Pist.quia istaec lepida sunt memoratui:
eadem in usū atque ubi periclum facias, aculeata sunt,
animum fodicant, bona distimulant, facta et famam sauciant.
#SOR# quid ab hac metuis. Pist. quid egō metuam rogitas. adulescēns homō
penetrem mē huius modi in palaestram, ubi damnis desudascitur.
[ubi prō discō damnum capiam, prō cursura dedecus.]
#BACCH# lepide memoras. Pist. V.I egō capiam prō machaera turturem,
[ubique imponat in manum alius mihi prō cestū cantharum]
prō galea scaphium, prō īnsigni sit corolla plectilis,
prō hasta talos, prō lorica malacum capiam pallium,
ubi mihi prō equō lectus detur, scortum prō scutō accubet.
apage ā mē, apage. B. Ah, nimium ferus es. P. Mihi sum. B. Malacissandus es.
equidem tibi dō hanc operam. Pist. Ah, nimium pretiosa es operaria.
#BACCH# simulatō mē amāre. Pist. Vtrum egō istuc iocon adsimulem an serio.
#BACCH# heia, hoc agere meliust. miles quom hūc adueniat, tē uolō
mē amplexarī. Pist. quid eō mī opus est. #BACCH# Vt ille tē uideat uolō.
sciō quid agō. Pist. Et pol egō sciō quid metuō. sed quid ais. B. quid est.
Pist. quid sī apud tē eueniat desubitō prandium aut potatiō
forte aut cena, ut solet in istis fieri conciliabulis,
ubi egō tum accumbam. #BACCH# apud mē, mī anime, ut lepidus cum lepida accubet.
locus hic apud nos, quamuis subitō uenias, semper liber est.
ubi tū lepide uoles esse tibi, mea rosa, mihi dicitō
 ¤ datō quī bene sit ¤ : egō ubi bene sit tibi locum lepidum dabō.
Pist. Rapidus fluuius est hic, nōn hac temere trānsiri potest.
#BACCH# Atque ecastor apud hunc fluuium aliquid perdundumst tibī.
manum da et sequere. P. Aha, minime. B. quid ita. P.quia istoc in lecebrosius
fieri nil potest: nox mulier uinum hominī adulescentulō.
#BACCH# Age igitur, equidem pol nihili faciō nisi causa tua.
ille quidem hanc abducet. tū nullus adfueris, sī nōn lubet.
Pist. Sumne autem nihili, quī nequeam ingeniō moderari meo.
B. quid est quod metuas. P. Nihil est, nugae. mulier, tibi mē emancupō:
tuos sum, tibi dedō operam. B. Lepiduss. nunc egō tē facere hoc uolō.
egō sorori meae cenam hodiē dare uolō uiaticam:
eō tibi argentum iubebō iam intus ecferri foras.
tū facitō opsonatum nōbīs sit opulentum opsonium.
Pist. Egō opsonabo, nam id flagitium meum sit, mea tē gratia
et operam dare mī et ad eam operam facere sumptum de tuō.
#BACCH# At egō nolō dare tē quicquam. P. Sine. B. Sinō equidem, sī lubet.
propera, amabō. Pist. Prius hic aderō quam tē amāre desinam.—
#SOR# bene mē accipies aduenientem, mea soror. #BACCH# quid ita, obsecro.
#SOR# quia piscatus meō quidem animō hic tibi hodiē euenit bonus.
#BACCH# Meus ille quidemst. tibi nunc operam dabō de Mnesilocho, soror,
ut hic accipias potius aurum, quam hinc eās cum milite.
#SOR# cupiō. #BACCH# dabitur opera. aqua calet: eamus hinc intro, ut laues.
nam uti naui uecta es, crēdō timida es. Sor. Aliquantum, soror.
[simul huic nesciō cui, turbare quī hūc it, decedamus * ]
#BACCH# sequere hac igitur mē intrō in lectum, ut sedes lassitudinem.

[LUDUS] Iam dudum, Pistoclere, tacitus tē sequor,
expectāns quās tū rēs hoc ornatū geras.
namque ita mē di ament, ut Lycurgus mihi quidem
uidetur posse hic ad nequitiam adducier.
quō nunc capessis ted hinc aduersa uia
cum tanta pompa. Pistoclerus Huc. Lyd. quid hūc. quis istic habet.
Pist. Amor, Voluptas, Venus, Venustas, Gaudium,
Iocus, Ludus, Sermo, Suauisauiatiō.
Lyd. quid tibi commercist cum dis damnosissimis.
Pist. Mali sunt hominēs, quī bonīs dicunt male.
tū dis nec rēctē dicis: nōn aequom facis.
Lyd. An deus est ullus Suauisauiatio.
Pist. An nōn putasti esse umquam. ō Lyde, es barbarus.
quem egō sapere nimiō cēnsui plus quam Thalem,
is stultior es barbarō poticio,
quī tantus natū deōrum nescis nomina.
Lyd. Non hic placet mī ōrnātus. Pist. Nemō ergō tibi
haec apparauit: mihi paratum est quoi placet.
Lyd. Etiam mē aduorsus exordire argutias.
quī sī decem habeas linguas, mutum esse addecet.
Pist. Non omnis aetas, Lyde, ludō conuenit.
magis unum in mentemst mihi nunc, satis ut commode
prō dignitate opsoni haec concuret cocus.
Lyd. Iam perdidisti tē atque mē atque operam meam,
quī tibi nequiquam saepe mōnstraui bene.
Pist. Ibidem egō meam operam perdidi, ubi tū tuam:
tua disciplina nec mihi prodest nec tibī.
Lyd. O praeligatum pectus. Pist. Odiosus mihi es.
tace atque sequere, Lyde, mē. Lyd. Illuc sis uide,
nōn paedagogum iam mē, sed Lydum uocat.
Pist. Non par uidetur neque sit cōnsentaneum,
cum haec <quī emit> intus sit et cum amica accubet
cumque osculetur et conuiuae alii accubent,
praesentibus illis paedagogus una ut siet.
Lyd. An hoc ad eās rēs opsonatumst, obsecro.
Pist. Sperat quidem animus: quō euenat dis in manust.
Lyd. Tū amicam habebis. Pist. Cum uidebis, tum scies.
Lyd. Immō neque habebis neque sinam. i prorsum domum.
Pist. Omitte, Lyde, ac caue malō. Lyd. quid. caue malo.
Pist. Iam excessit mī aetas ex magisteriō tuō.
Lyd. O barathrum, ubi nunc es. ut egō tē usurpem lubēns.
[uideō nimiō iam multō plus quam uolueram.]
uixisse nimiō satiust iam quam uiuere.
magistron quemquam discipulum minitarier.
[nil moror discipulos mihi iam plenos sanguinis:
ualēns afflictat mē uaciuom uirium.]
Pist. Fiam, ut egō opinor, Hercules, tū autem Linus.
Lyd. Pol metuō magis, ne Phoenix tuis factis fuam
teque ad patrem esse mortuom renuntiem.
Pist. Satis historiarumst. Lyd. Hic uereri perdidit.
compendium edepol haud aetati optabile
fecisti, cum istanc nactuss inpudentiam.
occisus hic homō est. ecquid in mentem est tibi
patrem tibi esse. Pist. Tibi egō an tū mihi seruos es.
Lyd. Peior magister tē istaec docuit, nōn egō.
nimiō es tū ad istas rēs discipulus docilior,
quam ad illa quae tē docui, ubi operam perdidī.
[edepol fecisti furtum in aetatem malum
cum istaec flagitia mē celauisti et patrem.]
Pist. Istactenus tibi, Lyde, libertas datast
orationis. satis est. sequere hac mē ac tace.—

II.I
Chrysalus Erilis patria, salue, quam egō biennio,
postquam hinc in Ephesum abii, cōnspiciō lubēns.
salutō tē, uicine Apollo, quī aedibus
propinquos nostris accolis, ueneroque tē,
ne Nicobulum mē sinas nostrum senem
prius conuenire quam sodalem uiderim
Mnesilochi Pistoclerum, quem ad epistulam
Mnesilochus misit super amica Bacchide.

II.II
Pistoclerus Mirumst mē ut redeam tē opere tantō quaesere,
quī abire hinc nullō pactō possim, sī uelim:
ita mē uadatum amore uinctumque adtines.
#CHRYS# prō di immortales, Pistoclerum cōnspicor.
ō Pistoclere, salue. Pist. Salue, Chrysale.
#CHRYS# Compendi uerba multa iam faciam tibī.
uenire tū mē gaudes: egō crēdō tibī.
hospitium et cenam pollicere, ut conuenit
peregre aduenienti: egō autem uenturum adnuō.
salutem tibi ab sodali solidam nuntiō:
rogabis mē ubi sit: uiuit. Pist. Nempe rēctē ualet.
#CHRYS# istuc uolebam egō ex tē percontarier.
Pist.quī scire possum. Chrys. Nullus plus. Pist. Quemnam ad modum.
Chrys.quia sī illa inuenta est, quam ille amat, rēctē ualet.
sī nōn inuenta est, minus ualet moribundusque est.
animast amica amantī: sī abest, nullus est.
sī adest, rēs nullast: ipsus est—nequam et miser.
sed tū quid factitasti mandatis super.
Pist. Egon ut, quod ab illoc attigisset nuntius,
nōn impetratum id aduenienti ei redderem.
regiones colere mauellem Acherunticas.
#CHRYS# Eho, an inuenisti Bacchidem. Pist. Samiam quidem.
#CHRYS# Vide quaeso, ne quis tractet illam indiligēns.
scis tū ut cōnfringi uas citō Samium solet.
Pist. Iamne ut soles. Chrys. Dic ubi ea nunc est, obsecrō.
Pist. Hic, exeuntem mē unde aspexisti modō.
#CHRYS# Vt istuc est lepidum: proximae uiciniae
habitat. ecquidnam meminit Mnesilochi. Pist. Rogas.
immō unice unum plurimi pendit. Chrys. Papae.
Pist. Immō ut eam credis. misera amāns desiderat.
#CHRYS# scitum istuc. Pist. Immo, Chrysale, em nōn tantulum
umquam intermittit tempus quīn eum nominet.
#CHRYS# Tantō hercle melior. Pist. Immo—Chrys. Immō hercle abierō
potius. Pist. Num inuitus rem bene gestam audis erī.
#CHRYS# nōn rēs, sed actor mihi cor odiō sauciat.
etiam Epidicum, quam egō fabulam aeque ac mē ipsum amo,
nullam aeque inuitus specto, sī agit Pelliō.
sed Bacchis etiam fortis tibi uisast. Pist. Rogas.
ni nanctus Venerem essem, hanc Iunonem dicerem.
#CHRYS# Edepol, Mnesiloche, ut hanc rem natam intellego,
quod ames paratumst: quod des inuentost opus.
nam istic fortasse aurō est opust. Pist. Philippeō quidem.
#CHRYS# Atque eō fortasse iam opust. Pist. Immō etiam prius:
nam iam hūc adueniet miles. Chrys. Et miles quidem.
Pist.quī de amittenda Bacchide aurum hic exiget.
#CHRYS# Veniat quandō uolt, atque ita ne mihi sit morae.
domist: nōn metuō nec <ego> quoiquam supplico,
dum quidem hoc ualebit pectus perfidia meum.
abi intro, egō hic curabō. tū intus dicitō
Mnesilochum adesse Bacchidī. Pist. Faciam ut iubes.—
#CHRYS# negotium hoc ad mē adtinet aurarium.
mille et ducentos Philippos attulimus aureos
Epheso, quos hospes debuit nostrō senī.
inde egō hodiē aliquam machinabor machinam,
unde aurum efficiam amantī erili filiō.
sed foris concrepuit nostra: quinam exit foras.

II.III
Nicobulus Ibō in Piraeum, uisam ecquae aduenerit
in portum ex Ephesō nauis mercatoria.
nam meus formidat animus, nostrum tam diu
ibi desidere neque redire filium.
#CHRYS# Extexam egō illum pulchre iam, sī di uolunt.
haud dormitandumst: opus est chrysō Chrysalō.
adibō hunc, quem quidem egō hodiē faciam hic arietem
Phrixi, itaque tondebō aurō usque ad uiuam cutem.
seruos salutat Nicobulum Chrysalus.
#NIC# prō di immortales, Chrysale, ubi mist fīlius.
Chrys.quīn tū salutem prīmum reddis quam dedi.
#NIC# salue. sed ubinamst Mnesilochus. Chrys. V.VIt, ualet.
#NIC# Venitne. Chrys. Venit. Nic. Euax, aspersisti aquam.
benene usque ualuit. Chrys. Pancratice atque athletice.
#NIC# quid hoc. qua causa eum in Ephesum miseram,
accepitne aurum ab hospite Archidemide.
#CHRYS# heu, cor meum et cerebrum, Nicobule, finditur,
istius hominis ubi fit quomque mentiō.
tun hospitem illum nominas hostem tuom.
#NIC# quid ita, obsecrō hercle. Chrys.quia edepol certō scio,
Volcanus, Luna, Sol, Dies, dei quattuor,
scelestiorem nullum inluxere alterum.
#NIC# Quamne Archidemidem. Chrys. Quam, inquam, Archidemidem.
#NIC# quid fēcit. Chrys. quid nōn fēcit. quīn tū id mē rogas.
primumdum īnfitias ire coepit filio,
negare sē debere tibi triobulum.
continuō antiquom hospitem nostrum sibi
Mnesilochus aduocauit, Pelagonem senem.
eō praesente hominī extemplō ostendit symbolum,
quem tute dederas, ad eum ut ferret, filiō.
#NIC# quid ubi ei ostendit symbolum. Chrys. īnfit dicere
adulterinum et nōn eum esse symbolum.
quotque innocenti ei dīxit contumelias!
adulterare eum aibat rebus ceteris.
#NIC# habetin aurum. id mihi dici uolō.
#CHRYS# postquam quidem praetor recuperatores dedit,
damnatus demum, ui coactus reddidit
ducentos et mille Philippum. Nic. Tantum debuit.
#CHRYS# porrō etiam ausculta pugnam quam uoluit dare.
#NIC# Etiamnest quid porro. Chrys. Em, accipitrina haec nunc erit.
#NIC# deceptus sum, Autolycō hospiti aurum credidī.
Chrys.quīn tū audī. Nic. Immō ingenium auidi haud pernoram hospitis.
#CHRYS# postquam aurum abstulimus, in nauem cōnscendimus,
domī cupientes. forte ut adsedi in stega,
dum circumspecto, atque egō lembum cōnspicor
longum, strigorem maleficum exornarier.
#NIC# perii hercle, lembus ille mihi laedit latus.
#CHRYS# is erat communis cum hospite et praedonibus.
#NIC# Adeon mē fuisse fungum, ut quī illī crederem,
cum mī ipsum nōmen eius Archidemides
clamaret dempturum esse, sī quid crederem.
#CHRYS# is lembus nostrae naui īnsidias dabat.
occepi egō obseruare eos quam rem gerant.
interea ē portū nostra nauis soluitur.
ubi portū eximus, hominēs remigiō sequi,
neque aues neque uenti citius. quoniam sentiō
quae rēs gereretur, nauem extemplō statuimus.
quoniam uident nōs stare, occeperunt ratem
turbare in portū. Nic. Edepol mortalis malos.
quid denique agitis. Chrys. Rursum in portum recipimus.
#NIC# sapienter factum ā uōbīs. quid illī postea.
#CHRYS# Reuorsionem ad terram faciunt uesperī.
#NIC# Aurum hercle auferre uoluere: ei rei operam dabant.
#CHRYS# nōn mē fefellit, sēnsi, eō exanimatus fuī.
quoniam uidemus aurō īnsidias fieri,
capimus cōnsilium continuō. postridie
auferimus aurum omne illis praesentibus,
palam atque aperte, ut illī id factum sciscerent.
#NIC# scite hercle. cedō quid illī. Chrys. Tristes ilico,
quom extemplō ā portū ire nōs cum aurō uident,
subducunt lembum capitibus quassantibus.
nōs apud Theotimum omne aurum deposiuimus,
quī illic sacerdos est Dianae Ephesiae.
Nic.quis istic Theotimust. Chrys. Megalobuli fīlius,
quī nunc in Ephesost Ephesiis carissimus.
#NIC# ne ille hercle mihi sit multō tantō carior,
sī mē illō aurō tantō circumduxerit.
Chrys.quīn in eapse aede Dianai conditumst.
ibidem publicitus seruant. Nic. Occidistis mē.
nimiō hic priuatim seruaretur rēctius.
sed nilne attulistis inde auri domum.
#CHRYS# immō etiam. uerum quantum attulerit nesciō.
#NIC# quid. nescis. Chrys.quia Mnesilochus noctū clanculum
deuenit ad Theotimum, nec mihi credere
nec cuiquam in naui uoluit: eō egō nesciō
quantillum attulerit. uerum haud permultum attulit.
#NIC# Etiam dimidium cēnses. Chrys. Non edepol sciō.
uerum haud opinor. Nic. Fertne partem tertiam.
#CHRYS# nōn hercle opinor. uerum uerum nesciō.
profectō de aurō nil sciō nisi nesciō.
nunc tibimet illuc naui capiundumst iter,
ut illud reportes aurum ab Theotimō domum.
atque heus tū. Nic. quid uis. Chrys. Anulum gnati tui
facitō ut memineris ferre. Nic. quid opust anulo.
Chrys.quia id signumst cum Theotimo, quī eum illī adferet,
ei aurum ut reddat. Nic. Meminero, et rēctē mones.
sed diuesne est istic Theotimus. Chrys. Etiam rogas.
quīn aurō habeat soccis subpactum solum.
#NIC# Cur ita fastidit. Chrys. Tantas diuitias habet.
nescit quid faciat aurō. Nic. Mihi dederit uelim.
sed quī praesente id aurum Theotimō datumst.
#CHRYS# populō praesente: nullust Ephesi quīn sciat.
#NIC# istuc sapienter saltem fēcit fīlius,
cum diuiti hominī id aurum seruandum dedit.
ab eō licebit quamuis subitō sumere.
#CHRYS# immō em tantisper numquam tē morabitur,
quīn habeas illud quō die illuc ueneris.
#NIC# Cēnsebam mē effugisse ā uita marituma,
ne nauigarem tandem hoc aetatis senex.
id mī haud, utrum uelim, licere intellegō:
ita bellus hospes fēcit Archidemides.
ubi nunc est ergō meus Mnesilochus fīlius.
#CHRYS# deōs atque amicos iit salutatum ad forum.
#NIC# At egō hinc ad illum, ut conuenam quantum potest.—
#CHRYS# ille est oneratus rēctē et plus iustō uehit.
exorsa haec tela nōn male omninō mihi est:
ut amantem erilem copem facerem filium,
ita feci, ut auri quantum uellet sumeret,
quantum autem lubeat reddere ut reddat patrī.
senex in Ephesum ibit aurum arcessere,
hic nostra agetur aetas in malacum modum,
siquidem hic relinquet neque secum abducet senex
med et Mnesilochum. quās egō hic turbas dabo!
sed quid futurumst, cum hoc senex resciuerit,
cum sē excucurrisse illuc frustra sciuerit
nosque aurum abusos. quid mihi fiet postea.
crēdō hercle adueniēns nōmen mutabit mihi
facietque extemplō Crucisalum mē ex Chrysalō.
aufugerō hercle, sī magis usus uenerit.
sī erō reprehēnsus, mactō egō illum īnfortuniō:
sī illī sunt uirgae ruri, at mihi tergum domist.
nunc ibo, erili filiō hanc fabricam dabō
super aurō amicaque eius inuenta Bacchide.—

III.I
Lydus Pandite atque aperite propere ianuam hanc Orci, obsecrō.
nam equidem haud aliter esse duco, quippe quō nēmō aduenit,
nisi quem spes reliquere omnēs, esse ut frugi possiet.
Bacchides nōn Bacchides, sed bacchae sunt acerrumae.
apage istas ā mē sorores, quae hominum sorbent sanguinem.
omnis ad perniciem īnstructa domus opime atque opipare—
quae ut aspexi, mē continuō contuli protinam in pedes.
egone ut haec conclusa gestem clanculum. ut celem patrem,
Pistoclere, tua flagitia aut damna aut desidiabula.
[quibus patrem et mē teque amicosque omnēs affectas tuos
ad probrum, damnum, flagitium appellere una et perdere.]
neque meī neque tē tui intus puditumst factis quae facis,
quibus tuom patrem meque una, amicos, adfinis tuos
tua īnfamia fecisti gerulifigulos flagitī.
[nunc prius quam malum istoc addis, certumst iam dicam patrī]
de mē hanc culpam demolibor iam et seni faciam palam,
ut eum ex lutulentō caenō propere hinc eliciat foras.—

III.II
Mnesilochus Multimodis meditatus egomet mecum sum, et ita esse arbitror:
hominī amico, quī est amicus ita uti nōmen possidet,
nisi deōs ei nil praestare. id opera expertus sum esse ita.
nam ut in Ephesum hinc abii (hoc factumst ferme abhinc biennium)
ex Ephesō hūc ad Pistoclerum meum sodalem litterās
misi, amicam ut mī inueniret Bacchidem. illum intellegō
inuenisse, ut seruos meus mī nuntiauit Chrysalus.
condigne is quam techinam de aurō aduorsum meum fēcit patrem,
ut mī amantī copia esset. [sed eccum uideō incedere.]
nam pol quidem meō animō ingratō homine nihil inpēnsiust.
malefactorem amitti satius quam relinqui beneficum.
nimiō inpendiosum praestat tē quam ingratum dicier:
illum laudabunt bonī, hunc etiam ipsi culpabunt malī.
qua mē causa magis cum cura esse aecum, obuigilatost opus.
nunc, Mnesiloche, specimen specitur, nunc certamen cernitur,
sisne necne ut esse oportet, malus, bonus quoiuis modi,
iustus iniustus, malignus largus, comis incommodus.
caue sis tē superare seruom siris faciundō bene.
utut eris, moneo, haud celabis. sed eccos uideō incedere
patrem sodalis et magistrum. hinc auscultabō quam rem agant.

III.III
Lydus Nunc experiar, sitne acetō tibi cor acre in pectore.
sequere. Philoxenus Quō sequar. quō ducis nunc mē. Lyd. Ad illam quae tuom
perdidit, pessum dedit tibi filium unice unicum.
#PHIL# heia, Lyde, leniter quī saeuiunt sapiunt magis.
minus mirandumst, illaec aetas sī quid illōrum facit,
quam sī nōn faciat. feci egō istaec itidem in adulescentia.
Lyd. Ei mihi, ei mihi, istaec illum perdidit assentatiō.
nam absque tē esset, egō illum haberem rectum ad ingenium bonum:
nunc propter tē tuamque prauos factus est fiduciam
Pistoclerus. Mnes. Di immortales, meum sodalem hic nominat.
quid hoc negoti est, Pistoclerum Lydus quod erum tam ciet.
#PHIL# paulisper, Lyde, est libidō hominī suō animō obsequī.
iam aderit tempus, cum sēsē etiam ipse oderit. mōrem geras.
dum caueatur, praeter aequom ne quid delinquat, sine.
Lyd. Non sino, neque equidem illum mē uiuō corrumpi sinam.
sed tu, quī prō tam corruptō dicis causam filio,
eademne erat haec disciplina tibi, cum tū adulescēns eras.
negō tibi hoc annis uiginti fuisse primis copiae,
digitum longe ā paedagogō pedem ut efferres aedibus.
ante solem exorientem nisi in palaestram ueneras,
gymnasi praefectō haud mediocris poenas penderes.
id quom optigerat, hoc etiam ad malum accersebatur malum:
et discipulus et magister perhibebantur improbī.
ibi cursū luctandō hasta discō pugilatū pila
saliendō sēsē exercebant magis quam scortō aut sauiis:
ibi suam aetatem extendebant, nōn in latebrosis locis.
inde de hippodromō et palaestra ubi reuenisses domum,
cincticulō praecinctus in sella apud magistrum adsideres
cum librō: cum legeres, sī unam peccauisses syllabam,
fieret corium tam maculosum quam est nutricis pallium.
Mnes. Propter mē haec nunc meō sodali dici discrucior miser.
innocēns suspicionem hanc sustinet causa mea.
#PHIL# alii, Lyde, nunc sunt mōrēs. Lyd. Id equidem egō certō sciō.
nam olim populi prius honorem capiebat suffragio,
quam magistrō desinebat esse dictō oboediēns.
at nunc, prius quam septuennis est, sī attingas eum manū,
extemplō puer paedagogō tabula disrumpit caput.
cum patrem adeas postulatum, puerō sic dicit pater:
 ¤ noster esto, dum tē poteris defēnsare iniuria. ¤ 
prouocatur paedagogus:  ¤ ehō senex minimi preti,
ne attigas puerum istac causa, quandō fēcit strenue. ¤ 
[it magister quasi lucerna unctō expretus linteō.]
itur illinc iure dictō. hocine hic pactō potest
inhibere imperium magister, sī ipsus primus uapulet.
Mnes. Acris postulatiō haec est. cum huius dicta intellego,
mira sunt ni Pistoclerus Lydum pugnis contudit.
Lyd. Sed quis hic est, quem astantem uideō ante ostium. ō Philoxene,
deōs propitios mē uidere quam illum <haud> mauellem mihī.
#PHIL# quis illic est. Lyd. Mnesilochus, gnati tui sodalis [Pistocleri].
haud cōnsimili ingeniō atque ille est quī in lupanari accubat.
fortunatum Nicobulum, quī illum produxit sibī.
#PHIL# saluos sis, Mnesiloche, saluom tē aduenire gaudeō.
Mnes. Di tē ament, Philoxene. Lyd. Hic enim rite productust patrī:
in mare it, rem familiarem curat, custodit domum,
obsequēns oboediēnsque est mori atque imperiis patris.
hic sodalis Pistoclerō iam puer puerō fuit.
triduom nōn interest aetatis uter maior siet:
uerum ingenium plus triginta annis maiust quam alterī.
#PHIL# caue malō et compesce in illum dicere iniuste. Lyd. Tace,
stultus es quī illī male aegre patere dici quī facit.
[nam illum meum malum promptare malim quam peculium.
#PHIL# quidum. Lyd.quia, malum sī promptet, in dies faciat minus.]
Mnes. quid sodalem meum castigas, Lyde, discipulum tuom.
Lyd. Periit tibi sodalis. Mnes. Ne di sirint. Lyd. Sic est ut loquor.
quīn egō cum peribat uīdī, nōn ex auditō arguō.
Mnes. quid factum est. Lyd. Meretricem indigne deperit. #M# nōn tū taces.
Lyd. Atque acerrume aestuosam: absorbet ubi quemque attigit.
#M# ubi ea mulier habitat. L. Hic. #M. unde eam esse aiunt. L. Ex Samō.
#M# Quae uocatur. L. Bacchis. #M# erras, Lyde: egō omnem rem sciō
quem ad modumst. tū Pistoclerum falsō atque īnsontem arguis.
nam ille amicō et beneuolenti suō sodali sedulō
rem mandatam exsequitur. ipsus neque amat nec tū creduas.
Lyd. Itane oportet rem mandatam gerere amici sedulo,
ut ipsus in gremiō osculantem mulierem teneat sedēns.
nullon pactō rēs mandata potest agi, nisi identidem
manus ferat <ei> ad papillas, labra ab labris nusquam auferat.
nam alia memorare quae illum facere uīdī dispudet:
cum manum sub uestimenta ad corpus tetulit Bacchidi
mē praesente, neque pudere quicquam. quid uerbis opust.
mihi discipulus, tibi sodalis periit, huic fīlius.
nam egō illum periisse dicō quoi quidem periit pudor.
[quid opust uerbis. sī opperiri uellem paulisper modo,
ut † opinor illius īnspectandi mī esset maior copia,
plus uiderem quam deceret, quam mē atque illō aequom foret.]
Mnes. Perdidisti mē, sodalis. egone ut illam mulierem
capitis nōn perdam. perire mē malis malim modis.
satin ut quem tū habeas fidelem tibi aut cui credas nescias.
Lyd. Viden ut aegre patitur gnatum esse corruptum tuom,
suom sodalem, ut ipsus sēsē cruciat aegritudine.
#PHIL# mnesiloche, hoc tecum oro, ut illius animum atque ingenium regas.
serua tibi sodalem et mihi filium. Mnes. Factum uolō.
Lyd. Melius esset, mē quoque una sī cum illō relinqueres.
#PHIL# adfatim est. Lyd. Mnesiloche, cura, ei, concastiga hominem probe,
quī dedecorat tē, mē amicosque aliōs flagitiis suis.
#PHIL# in tē egō hoc onus omne imponō. Lyde, sequere hac mē. L. Sequor.—

III.IV
Mnes. Inimiciorem nunc utrum credam magis
sodalemne esse an Bacchidem, incertum admodumst.
illum exoptauit potius. habeat. optumest.
ne illa illud hercle cum malō fēcit suō.
nam mihi diuini numquam quisquam creduat,
ni egō illam exemplis plurumis planeque—amō.
egō faxō haū dicet nactam quem derideat.
nam iam domum ibō atque—aliquid surrupiam patrī.
id isti dabō. egō istanc multis ulciscar modis.
adeō egō illam cogam usque ut mendicet—meus pater.
sed satine egō animum mente sincera gero,
quī ad hunc modum haec hic quae futura fabulor.
amō hercle opino, ut pote quod prō certō sciam.
uerum quam illa umquam de mea pecunia
ramenta fiat plumea propēnsior,
mendicum malim mendicandō uincere.
numquam edepol uiua mē inridebit. nam mihi
decretumst renumerare iam omne aurum patrī.
igitur mī inani atque inopi subblandibitur
tum quom blandiri nihilō pluris referet,
quam sī ad sepulcrum mortuō narres logos.
[sed autem quam illa umquam meis opulentiis
ramenta fiat grauior aut propēnsior,
mori mē malim excruciatum inopia.]
profectō stabilest mē patrī aurum reddere.
eadem exorabo, Chrysalō causa mea
pater ne noceat, neū quid ei suscēnseat
mea causa de aurō quod eum ludificatus est.
nam illī aequomst mē cōnsulere, quī causa mea
mendacium ei dīxit. uōs mē sequiminī.—

III.u
Pistoclerus Rebus aliīs anteuortar, Bacchis, quae mandas mihi:
Mnesilochum ut requiram atque ut eum mecum ad tē adducam simul.
nam illud animus meus miratur, sī ā mē tetigit nuntius,
quid remoretur. ibō ut uisam hūc ad eum, sī forte est domī.

III.ui
Mnesilochus Reddidi patrī omne aurum. nunc egō illam mē uelim
conuenire, postquam inanis sum, contemptricem meam.
sed ueniam mihi quam grauate pater dedit de Chrysalō.
uerum postremō impetraui, ut ne quid ei suscēnseat.
Pist. Estne hic meus sodalis. Mnes. Estne hic hostis, quem aspicio, meus.
Pist. Certe is est. Mnes. Is est. Pist. Adibō contra et contollam gradum.
saluos sis, Mnesiloche. Mnes. Salue. Pist. Saluos quom peregre aduenis,
cena detur. Mnes. Non placet mī cena quae bilem mouet.
Pist. Numquae aduenienti aegritudō obiecta est. Mnes. Atque acerruma.
Pist. Vnde. Mnes. Ab homine quem mī amicum esse arbitratus sum antidhac.
Pist. Multi more istō atque exemplō uiuont, quos cum cēnseas
esse amicos, reperiuntur falsi falsimoniis,
lingua factiosi, inertes opera, sublesta fide.
nullus est quoi nōn inuideant rem secundam optingere.
sibi ne inuideatur, ipsi ignauia rēctē cauent.
Mnes. Edepol ne tū illōrum mōrēs perquam meditate tenes.
sed etiam unum hoc: ex ingeniō malō malum inueniunt suō:
nulli amici sunt, inimicos ipsi in sēsē omnis habent.
ei sē cum frustrantur, frustrari aliōs stolidi existumant.
sicut est hic, quem esse amicum ratus sum atque ipsus sum mihi:
ille, quod in sē fuit, accuratum habuit quod posset mali
faceret in mē, inconciliaret copias omnis meas.
Pist. Improbum istunc esse oportet hominem. Mnes. Egō ita esse arbitror.
Pist. Obsecrō hercle loquere, quis is est. Mnes. Beneuolēns uiuit tibī.
nam ni ita esset, tecum orarem ut ei quod posses mali
facere faceres. Pist. Dic modō hominem quī sit: sī nōn fecerō
ei male aliquō pacto, mē esse dicitō ignauissimum.
Mnes. Nequam homost, uerum hercle amicus est tibī. Pist. Tantō magis
dic quis est. nequam hominis egō parui pendō gratiam.
Mnes. Videō nōn potesse quīn tibi eius nōmen ēloquar.
Pistoclere, perdidisti mē sodalem funditus.
Pist. quid istuc est. Mnes. quid est. misine egō ad tē ex Ephesō epistulam
super amica, ut mī inuenires. Pist. Fateor factum, et repperī.
Mnes. quid. tibi nōn erat meretricum aliarum Athenis copia
quibuscum haberes rem, nisi cum illa quam egō mandassem tibi
occiperes tute † amāre et mī ires cōnsultum male.
Pist. Sanun es. Mnes. Rem repperi omnem ex tuō magistrō. ne nega.
perdidisti mē. Pist. Etiamne ultrō tuis mē prolectas probris.
Mnes. quid. amas Bacchidem. Pist. Duas ergō hic intus eccas Bacchides.
#M# quid. duas. P. atque ambas sorores. #M# loqueris nunc nugas sciēns.
Pist. Postremo, sī pergis paruam mihi fidem arbitrarier,
tollam egō ted in collum atque intrō hinc auferam. #M# immō ibo, mane.
Pist. Non maneo, neque tū mē habebis falsō suspectum. #M# sequor.—

IV.I
Parasitus Parasitus egō sum hominis nequam atque improbi,
militis, quī amicam secum auexit ex Samō.
nunc mē ire iussit ad eam et percontarier,
utrum aurum reddat anne eat secum semul.
tū dudum, puere, cum illac usque isti semul:
quae hārum sunt aedes, pulta. adi actutum ad fores.
recede hinc dierecte. ut pulsat propudium!
comesse panem tris pedes latum potes,
fores pultare nescis. ecquis in aedibust.
heus, ecquis hic est. ecquis hoc aperit ostium.
ecquis exit.

IV.II
    Pistoclerus quid istuc. quae istaec est pulsatio.
* quae tē mala crux agitat, quī ad istunc modum
alienō uiris tuas extentes ostio.
fores paene exfregistī. quid nunc uis tibi.
#PAR# adulescēns, salue. Pist. Salue. sed quem quaeritas.
#PAR# bacchidem. Pist. Vtram ergo. Par. Nil sciō nisi Bacchidem.
paucis: mē misit miles ad eam Cleomachus,
uel ut ducentos Philippos reddat aureos
uel ut hinc in Elatiam hodiē eat secum semul.
Pist. Non it. negat sē ituram. abi et renuntia.
alium illa amat, nōn illum. duc tē ab aedibus.
#PAR# nimis iracunde. Pist. At scin quam iracundus siem.
ne tibi hercle haud longe est os ab īnfortunio,
ita dentifrangibula haec meis manibus gestiunt.
#PAR# cum egō huius uerba interpretor, mihi cautiost,
ne nucifrangibula excussit ex malis meis.
tuō egō istaec igitur dicam illī periculō.
Pist. quid ais tu. Par. Egō istuc illī dicam. Pist. Dic mihi,
quis tū es. Par. Illius sum integumentum corporis.
Pist. Nequam esse oportet cui tū integumentum improbuss.
#PAR# sufflatus ille hūc ueniet. Pist. Dirrumptum uelim.
#PAR# numquid uis. Pist. Abeas. celeriter factost opus.
#PAR# Vale, dentifrangibule.—Pist. Et tu, integumentum, uale.
in eum nunc haec rēs uenit locum, ut quid cōnsili
dem meō sodali super amica nesciam,
quī iratus renumerauit omne aurum patrī,
neque nummus ullust quī reddatur militī.
sed hūc concedam, nam concrepuerunt fores.
Mnesilochus eccum maestus progreditur foras.

IV.III
Mnesilochus Petulāns, proteruō iracundō animo, indomitō incogitato,
sine modō et modestia sum, sine bonō iure atque honore,
incredibilis imposque animī, inamabilis inlepidus uiuo,
maleuolente ingeniō nātus. postremō id mī est quod uolō
egō esse aliīs. credibile hoc est.
nequior nemost neque indignior quoi
di bene faciant neque quem quisquam
homō aut amet aut adeat.
inimicos quam amicos aequomst med habere,
malos quam bonos par magis mē iuuare.
omnibus probris, quae improbis uiris
digna sunt, dignior nullus est homō.
quī patrī reddidi omne aurum amāns, <mihi>
quod fuit prae manū. sumne egō homō miser.
perdidi mē simulque operam Chrysalī.
Pī. Cōnsolandus hic mist, ibō ad eum.
Mnesiloche, quid fit. Mn. Periī.
Pī. Di melius faciant. Mn. Periī.
Pī. Non taces, īnsipiēns. Mn. Taceam.
Pī. Sanus satis nōn es. Mn. Periī.
multa mala mī in pectore nunc acria atque acerba eueniunt.
criminin mē habuisse fidem. immeritō tibi iratus fuī.
Pī. Heia, bonum habe animum. Mn. unde habeam. mortuos pluris pretist
quam egō sum. Pī. Militis parasitus uenerat modō aurum petere hinc,
eum egō meis dictīs malis his foribus atque hac <platea abegi>.
reppuli, reieci hominem. Mn. quid mī id prodest. <quom ipse ueniet,>
quid faciam. nil habeō miser. ille quidem hanc abducet, sciō.
Pī. #S# mihi sit, nōn pollicear. Mn. Scio, dares, noui <tuom>.
sed nisi ames, nōn habeam tibi fidem tantam. <eō quod amas tamen>
nunc agitas sat tute tuarum rērum. <sin liber sies>
egone ut opem mī ferre posse putem inopem tē. <nōn potest>.
Pī. Tace modō: deus respiciet nōs aliquis. Mn. Nugae. <uale>.
P. Mane. #M# quid est. P. Tuam copiam eccam Chrysalum uideō. <tace.>

IV.IV
Chrysalus Hunc hominem decet aurō expendi, huic decet statuam statui ex aurō.
nam duplex hodiē facinus feci, duplicibus spoliis sum adfectus.
erum maiorem meum ut egō hodiē lusi lepide, ut ludificatust.
callidum senem callidis dolis
compuli et perpuli, mī omnia ut crederet.
nunc amantī erō filiō senis,
quīcum egō bibo, quīcum edō et amo,
regias copias aureasque optuli,
ut domō sumeret neū foris quaereret.
nōn mihi isti placent Parmenones, Syri,
quī duas aut tris minas auferunt eris.
nequius nil est quam egēns cōnsili seruos, nisi
habet multipotēns pectus:
ubicumque usus siet, pectore expromat suō.
nullus frugi esse potest homo,
nisi quī et bene et male facere tenet.
improbis cum improbus sit, harpaget furibus,
furetur quod queat,
uorsipellem frugi conuenit esse hominem,
pectus quoi sapit: bonus sit bonīs, malus sit malis.
utcumque rēs sit, ita animum habeat.
sed lubet scire quantum aurum erus sibi
dempsit et quid suō reddidit patrī.
sī frugi est, Herculem fēcit ex patre:
decimam partem ei dedit, sibi nouem abstulit.
sed quem quaerō optume eccum obuiam mihi est.
num quī nummi exciderunt, ere, tibi,
quod sic terram optuere.
quid uōs maestos tam tristesque esse cōnspicor.
nōn placet nec temere est etiam. quīn mihi respondetis.
Mnes. Chrýsale, occidī. Chrys. Fortassis tū auri dempsisti parum.
Mnes. Quam, malum, parum. immō uērō nimiō minus multō parum.
#CHRYS# quid igitur, stulte. <an tu,> quoniam occasiō ad eam rem fuit
mea uirtūte parta, ut quantum uelles tantum sumeres,
sic hoc digitulis duobus sumebas primoribus.
an nescibas quam eius modi hominī rarō tempus sē daret.
Mnes. Erras. Chrys. At quidem tute errasti, cum parum immersti ampliter.
Mnes. Pol tū quam nunc med accuses magis, sī magis rem noueris.
occidī. Chrys. Animus iam istoc dictō plus praesagitur malī.
Mnes. Periī. Chrys. quid ita. Mnes.quia patrī omne cum ramentō reddidī.
#CHRYS# Reddidisti. #M# Reddidī. #C# Omnene. #M# oppidō. #C# Occisi sumus.
quī in mentem uenit tibi istuc facinus facere tam malum.
Mnes. Bacchidem atque hunc suspicabar propter crimen, Chrysale,
mī male cōnsuluisse: ob eam rem omne aurum iratus reddidi
meō patrī. Chrys. quid, ubi reddebas aurum, dixisti patrī.
Mnes. #M# id aurum accepisse extemplō ab hospite Archidemide. Chrys. Em,
istoc dictō dedisti hodiē in cruciatum Chrysalum.
nam ubi mē aspiciet, ad carnuficem rapiet continuō senex.
Mnes. Egō patrem exorauī. Chrys. Nempe ergō hoc ut faceret quod loquor.
Mnes. Immō tibi ne noceat neū quid ob eam rem suscēnseat.
atque aegre impetrauī. nunc hoc tibi curandumst, Chrysale.
#CHRYS# quid uis curem. Mnes. Vt ad senem etiam alteram facias uiam.
compara, fabricare finge quod lubet, conglutina,
ut senem hodiē doctum docte fallas aurumque auferas.
#CHRYS# Vix uidetur fieri posse. Mnes. Perge, ac facile ecfeceris.
#CHRYS# Quam, malum, facile, quem mendaci prendit manufestō modo.
quem sī orem ut mihi nil credat, id nōn ausit credere.
Mnes. Immō sī audias quae dicta dīxit mē aduersum tibī.
#CHRYS# quid dīxit. Mnes. #S# tū illum solem sibi solem esse diceres,
sē illum lunam credere esse et noctem quī nunc est dies.
#CHRYS# Emungam hercle hominem probe hodiē, ne id nequiquam dixerit.
Mnes. Nunc quid nōs uis facere. Chrys. enim nil nisi ut ametis imperō.
ceterum quantum lubet mē poscitote aurum: egō dabō.
quid mihi refert Chrysalō esse nōmen, nisi factis probo.
sed nunc quantillum usust auri tibi, Mnesiloche. dic mihī.
Mnes. Militi nummis ducentis iam usus est prō Bacchide.
#CHRYS# Egō dabō. Mnes. Tum nōbīs opus est sumptū. #C# Ah, placide uolō
unum quidque agamus: hoc ubi egero, tum istuc agam.
de ducentis nummis prīmum intendam ballistam in senem.
ea ballista sī peruortam turrim et propugnacula,
recta porta inuadam extemplō in oppidum anticum et uetus:
sī id capso, geritote amicis uostrīs aurum corbibus,
sicut animus sperat. Pist. Apud test animus noster, Chrysale.
#CHRYS# nunc tū abi intro, Pistoclere, ad Bacchidem, atque ecfer citō
Pist. quid. #C# Stilum, ceram et tabellas, linum. P. Iam faxō hic erunt.—
Mnes. quid nunc es facturus. id mihi dice. Chrys. Coctumst prandium.
uōs duō eritis atque amica tua erit tecum tertia.
Mnes. Sicut dicis. Chrys. Pistoclerō nulla amica est. #M# immō adest.
alteram ille amat sororem, egō alteram, ambas Bacchides.
#CHRYS# quid tū loquere. Mnes. Hoc, ut futuri sumus. Chrys. V.Ist biclinium
uōbīs stratum. Mnes. quid id exquaeris. Chrys. Res itast, dici uolō.
nescis quid egō acturus sim nec facinus quantum exordiar.
Mnes. Cedō manum ac subsequere propius mē ad fores. intrō īnspice.
#CHRYS# Euax, nimis bellus atque ut esse maxume optabam locus.
Pist. Quae imperauistī. imperatum bene bonīs factum ilicost.
#CHRYS# quid parasti. Pist. Quae parari tū iussisti omnia.
#CHRYS# Cape stilum propere et tabellas tū hās tibī. Mnes. quid postea.
#CHRYS# Quod iubebō scribitō istic. nam propterea <tē> uolō
scribere, ut pater cognoscat litterās quandō legat.
scribe. Mnes. quid scribam. Chrys. Salutem tuō patrī uerbis tuis.
Pist. quid sī potius morbum mortem scribat. id erit rēctius.
#C# Ne interturba. #M# iam imperatum in cera inest. #C# Dic quem ad modum.
Mnes.  ¤ Mnesilochus salutem dicit suō patrī. ¤  Chrys. Adscribe hoc citō:
 ¤ Chrysalus mihi usque quaque loquitur nec rēctē, pater,
quia tibi aurum reddidi et quia nōn tē fraudauerim. ¤ 
Pist. Mane dum scribit. Chrys. Celerem oportet esse amatoris manum.
P. Atque † idem hercle em perdundum magis quam ad scribundumst citō.
#M# loquere. hoc scriptumst. #C#  ¤ Nunc, pater mī, proin tū ab eō ut caueas tibi,
sycophantias componit, aurum ut abs ted auferat.
et profectō sē ablaturum dīxit. ¤  plane adscribitō.
Mnes. Dic modō. Chrys.  ¤ Atque id pollicetur sē daturum aurum mihi,
quod dem scortis quodque in lustris comedim congraecem, pater.
sed, pater, uide ne tibi hodiē uerba det: quaesō caue. ¤ 
#M# loquere porrō. #C# Adscribe dum etiam. #M# loquere quid scribam modō.
#CHRYS#  ¤ Sed, pater, quod promisisti mihi, tē quaesō ut memineris,
ne illum uerberes. uerum apud tē uinctum adseruatō domī. ¤ 
cedō tū ceram ac linum actutum. age obliga, obsigna citō.
Mnes. Obsecro, quid istis ad istunc usust cōnscriptis modum,
ut tibi ne quid credat atque ut uinctum tē adseruet domī.
Chrys.quia mī ita lubet. potin ut cures tē atque ut ne parcas mihi.
mea fiducia opus conduxi et meō periclō rem gerō.
Mnes. Aequom dicis. #C# Cedō tabellas. #M# accipe. #C# Animum aduortite.
Mnesiloche et tu, Pistoclere, iam facite in bicliniō
cum amica sua uterque accubitum eatis, ita negotiumst,
atque ibidem ubi nunc sunt lecti strati potetis citō.
Pist. Numquid aliud. Chrys. Hoc, atque etiam: ubi erit accubitum semel,
ne quoquam exsurgatis, donec ā mē erit signum datum.
Pist. O imperatorem probum! Chrys. Iam bis bibisse oportuit.
Mnes. Fugimus.—Chrys. Vos uostrum curate officium, egō efficiam meum.

IV.u
īnsanum magnum molior negotium,
metuoque ut hodiē possiem emolirier.
sed nunc truculentō mī atque saeuō usus senest.
nam nōn conducit huic sycophantiae
senem tranquillum esse ubi mē aspexerit.
uersabō egō illum hodiē, sī uiuo, probe.
tam frictum egō illum reddam quam frictum est cicer.
adambulabō ad ostium, ut, quandō exeat,
extemplō aduenienti ei tabellas dem in manum.

IV.VI
Nicobulus Nimium illaec rēs est magnae diuidiae mihi,
supterfugisse sic mihi hodiē Chrysalum.
#CHRYS# saluos sum, iratus est senex. nunc est mihi
adeundi ad hominem tempus. Nic.quis loquitur prope.
atque hic quidem, opinor, Chrysalust. Chrys. Accesserō.
#NIC# Bone serue, salue. quid fit. quam mox nauigō
in Ephesum, ut aurum repetam ab Theotimō domum.
taces. per omnis deōs adiuro, ut ni meum
gnatum tam amem atque ei facta cupiam quae is uelit,
ut tua iam uirgis latera lacerentur probe
ferratusque in pistrinō aetatem conteras.
omnia resciui scelera ex Mnesilochō tua.
#CHRYS# Men criminatust. optimest: egō sum malus,
egō sum sacer, scelestus. specta rem modō.
egō uerbum faciam <nullum>. Nic. Etiam, carnufex,
minitare. Chrys. Nosces tū illum actutum qualis sit.
nunc hās tabellas ferre mē iussit tibī.
orabat, quod istic esset scrīptum ut fieret.
#NIC# Cedō. Chrys. Nosce signum. Nic. Nouī. ubi ipse est. Chrys. Nesciō.
nil iam mē oportet scire. oblitus sum omnia.
sciō mē esse seruom. nesciō etiam id quod sciō.
nunc ab trasenna hic turdus lumbricum petit.
pendebit hodiē pulcre, ita intendi tenus.
#NIC# Mane dum parumper. iam exeō ad tē, Chrysale.—
#CHRYS# Vt uerba mihi dat, ut nesciō quam rem gerat.
seruos arcessit intus quī mē uinciant.
bene nauis agitatur, pulcre haec cōnfertur ratis.
sed conticiscam, nam audiō aperiri fores.

IV.VII
#NIC# Cōnstringe tū illī, Artamo, actutum manus.
#CHRYS# quid feci. Nic. Impinge pugnum, sī muttiuerit.
quid hae locuntur litterae. Chrys. quid mē rogas.
ut ab illō accepi, ad tē obsignatas attulī.
#NIC# Ehō tu, * loquitatusne es gnatō meō
male per sermonem, quia mī id aurum reddidit,
et tē dixisti id aurum ablaturum tamen
per sycophantiam. Chrys. Egone istuc dīxī. Nic. Ita.
Chrys.quis homost quī dicat mē dixisse istuc. Nic. Tace,
nullus homō dicit: hae tabellae tē arguont,
quās tū attulistī. em hae tē uinciri iubent.
#CHRYS# Aha, Bellorophontem tuos mē fēcit fīlius:
egomet tabellas tetuli ut uincirer. sine.
#NIC# propterea hoc facio, ut suadeas gnatō meō
ut pergraecetur tecum, teruenefice.
#CHRYS# O stulte, stulte, nescis nunc uenire tē.
atque in eopse adstas lapide, ut praecō praedicat.
#NIC# Responde: quis mē uendit. Chrys. Quem di diligunt
adulescēns moritur, dum ualet sentit sapit.
hunc sī ullus deus amaret, plus annis decem,
plus iam uiginti mortuom esse oportuit:
terrai odium ambulat, iam nil sapit
nec sentit, tantist quantist fungus putidus.
#NIC# Tun terrae mē odium esse autumas. abducite hunc
intrō atque adstringite ad columnam fortiter.
numquam auferes hinc aurum. Chrys. at quī iam dabis.
#NIC# dabo. Chrys. Atque orabis mē quidem ultrō ut auferam,
cum illum rescisces criminatorem meum
quantō in periclō et quanta in pernicie siet.
tum libertatem Chrysalō largibere.
egō adeō numquam accipiam. Nic. Dic, scelerum caput,
dic, quō in periclō est meus Mnesilochus fīlius.
#CHRYS# sequere hac mē, faxō iam scies. Nic. Quō gentium.
#CHRYS# Tres unos passus. Nic. Vel decem. Chrys. Agedum tu, Artamo,
forem hanc pauxillum aperī. placide, ne crepa.
sat est. accede hūc tū. uiden conuiuium.
#NIC# Videō exaduorsum Pistoclerum et Bacchidem.
Chrys.quī sunt in lectō illō altero. Nic. Interii miser.
#CHRYS# nouistine hominem. Nic. Nouī. Chrys. Dic sodes mihi,
bellan uidetur specie mulier. Nic. Admodum.
#CHRYS# quid illam, meretricemne esse cēnses. Nic.quippini.
#CHRYS# Frustra es. Nic.quis igitur obsecrost. Chrys. Inueneris.
ex mē quidem hodiē numquam fies certior.

IV.VIII
Cleomachus Meamne hic Mnesilochus, Nicobuli fīlius,
per uim ut retineat mulierem. quae haec factiost.
Nic.quis illest. Chrys. Per tempus hic uenit miles mihī.
#CLEOM# nōn mē arbitratur militem, sed mulierem,
quī mē meosque nōn queam defendere.
nam neque Bellona mī umquam neque Mars creduat,
ni illum exanimalem faxo, sī conuenero,
niue exheredem fecerō uitae suae.
#NIC# Chrysale, quis ille est quī minitatur filio.
#CHRYS# Vir hic est illius mulieris quācum accubat.
#NIC# quid, uir. Chrys. Vir, inquam. Nic. Nuptanest illa, obsecro.
#CHRYS# scies haud multō post. Nic. Oppidō interii miser.
#CHRYS# quid nunc. scelestus tibi uidetur Chrysalus.
age nunc uincitō mē, auscultatō filiō.
dixin tibi egō illum inuenturum tē qualis sit.
#NIC# quid nunc egō faciam. Chrys. Iube sis mē exsolui citō.
nam ni egō exsoluor, iam manufestō hominem opprimet.
#CLEOM# nihil est lucri quod mē hodiē facere mauelim,
quam illum cubantem cum illa opprimere, ambō ut necem.
#CHRYS# Audin quae loquitur. quīn tū mē exsolui iubes.
#NIC# Exsoluite istum. perii, pertimui miser.
#CLEOM# Tum illam, quae corpus publicat uolgō suom,
faxō sē haud dicat nactam quem derideat.
#CHRYS# pacisci cum illō paulula pecunia
potes. Nic. Pacisce ergo, obsecro, quid tibi lubet,
dum ne manifestō hominem opprimat neue enicet.
#CLEOM# nunc nisi ducenti Philippi redduntur mihi,
iam illōrum egō animam amborum exsorbebō oppidō.
#NIC# Em illuc pacisce, sī potes. perge obsecro,
pacisce quid uis. Chrys. Ibō et faciam sedulō.
quid clamas. Cleom. V.I erus tuos est. Chrys. Nusquam. nesciō.
uis tibi ducentos nummos iam promittier,
ut ne clamorem hic facias neū conuicium.
#CLEOM# nihil est quod malim. Chrys. Atque ut tibi mala multa ingeram.
#CLEOM# Tuō arbitratū. Nic. Vt subblanditur carnufex.
#CHRYS# pater hic Mnesilochi est. sequere, is promittet tibī.
tū aurum rogatō. ceterum uerbum sat est.
#NIC# quid fit. Chrys. Ducentis Philippis rem pepigī. Nic. Ah, salus
mea, seruauisti mē. quam mox dicō  ¤ dabo ¤ .
#CHRYS# Roga hunc tu, tū promitte huic. Nic. Promitto, roga.
#CLEOM# ducentos nummos aureos Philippos probos
dabin. Chrys.  ¤ Dabuntur ¤  inque. responde. Nic. Dabō.
#CHRYS# quid nunc, impure. numquid debetur tibi.
quid illī molestuss. quid illum morte territas.
et egō tē et ille mactamus īnfortuniō.
sī tibi est machaera, at nōbīs ueruinast domī:
qua quidem tē faciam, sī tū mē inritaueris,
cōnfossiorem soricina nenia.
iam dudum hercle equidem sentio, suspiciō
quae tē sollicitet: eum esse cum illa muliere.
#CLEOM# immō est quoque. Chrys. Ita mē Iuppiter Iunō Ceres
Minerua † Latona Spes Opis Virtus Venus
Castor Polluces Mars Mercurius Hercules
Summanus Sol Saturnus dique omnēs ament,
ut ille cum illa neque cubat neque ambulat
neque osculatur neque illud quod dici solet.
#NIC# Vt iurat! seruat mē ille suis periuriis.
#CLEOM# ubi nunc Mnesilochus ergost. Chrys. Rus misit pater.
illa autem in arcem abiit aedem uisere
Mineruae. nunc apertast. i, uise estne ibī.
#CLEOM# Abeō ad forum igitur. Chrys. Vel hercle in malam crucem.
#CLEOM# hodiē exigam aurum hoc. Chrys. Exige, ac suspende tē:
ne supplicare <hunc> cēnseas <tibi>, nihili homō.—
ille est amotus. sine mē (per tē, ere, opsecrō
deōs immortales) ire hūc intrō ad filium.
#NIC# quid eō intrō ibis. Chrys. Vt eum dictīs plurumis
castigem, cum haec sic facta ad hunc faciat modum.
#NIC# immō orō ut facias, Chrysale, et ted opsecro,
caue parsis in eum dicere. Chrys. Etiam mē mones.
satin est sī plura ex mē audiet hodiē mala,
quam audiuit umquam Clinia ex Demetrio.—
#NIC# lippi illic oculi seruos est simillimus:
sī nōn est, nolis esse neque desideres.
sī est, abstinere quīn attingas nōn queas.
nam ni illic hodiē forte fortuna hic foret,
miles Mnesilochum cum uxore opprimeret sua
atque obtruncaret moechum manufestarium.
nunc quasi ducentis Philippis emi filium,
quos dare promisi militi: quos nōn dabō
temere etiam prius quam filium conuenerō.
numquam edepol quicquam temere credam Chrysalō.
uerum lubet etiam mī hās perlegere denuō:
aequomst tabellis cōnsignatis credere.—
IV.Ix
Chrysalus Atridae duō fratres cluent fecisse facinus maxumum,
quom Priami patriam Pergamum diuina moenitum manū
armis, equis, exercitū atque eximiis bellatoribus
mille cum numerō nauium decumō annō post subegerunt.
nōn pedibus termentō fuit praeut egō erum expugnabō meum
sine classe sineque exercitū et tantō numerō militum.
[cepi expugnaui amantī erili filiō aurum ab suō patre.]
nunc prius quam hūc senex uenit, libet lamentari dum exeat.
ō Troia, ō patria, ō Pergamum, ō Priame periisti senex,
quī misere male mulcabere quadringentis Philippis aureis.
nam egō hās tabellas obsignatas cōnsignatas quās ferō
nōn sunt tabellae, sed equos quem misere Achiui ligneum.
[Epiust Pistoclerus: ab eō haec sumptae. Mnesilochus Sinō est
relictus, ellum nōn in bustō Achilli, sed in lectō accubat.
Bacchidem habet secum: ille olim habuit ignem quī signum daret,
hunc ipsum exurit. egō sum V.Ixes, cuius cōnsiliō haec gerunt.]
tum quae hic sunt scriptae litterae, hoc in equō īnsunt milites
armati atque animati probe. ita rēs successit mī usque adhuc.
atque hic equos nōn in arcem, uerum in arcam faciet impetum:
exitium excidium exlecebra fiet hic equos hodiē aurō senis.
nostrō seni huic stolido, ei profectō nōmen faciō egō Iliō.
miles Menelaust, egō Agamemno, idem V.Ixes Lartius,
Mnesilochust Alexander, quī erit exitiō rei patriae suae.
is Helenam auexit, cuia causa nunc faciō obsidium Iliō.
nam illī itidem V.Ixem audiui, ut egō sum, fuisse et audacem et malum:
<in> dolis egō prēnsus sum, ille mendicāns paene inuentus interiit,
dum ibi exquirit fata Iliorum. adsimiliter mī hodiē optigit.
uinctus sum, sed dolis mē exemi: item sē ille seruauit dolis.
Íliō tria fuisse audiui fata quae illī forent exitiō:
signum ex arce sī periisset. alterum etiamst Troili mors.
tertium, cum portae Phrygiae limen superum scinderetur:
paria item tria eis tribus sunt fata nostrō huic Iliō.
nam dudum primō ut dixeram nostrō seni mendacium
et de hospite et de aurō et de lembo, ibi signum ex arce iam abstulī.
iam duō restabant fata tunc, nec magis id ceperam oppidum.
post ubi tabellas ad senem detuli, ibi occidi Troilum,
cum cēnsuit Mnesilochum cum uxore esse dudum militis.
[ibi uix mē exsolui: id periclum adsimilo, V.Ixem ut praedicant
cognitum ab Helena esse proditum Hecubae. sed ut olim ille sē
blanditiis exemit et persuasit sē ut amitteret,
item egō dolis mē illō extuli ē periclō et decepi senem.]
post cum magnificō milite, urbes uerbis quī inermus capit,
cōnflixi atque hominem reppulī. dein pugnam cōnserui seni:
eum egō adeō unō mendaciō deuici, unō ictū extempulō
cepi spolia. is nunc ducentos nummos Philippos militi,
quos dare sē promisit, dabit.
nunc alteris etiam ducentis usus est, quī dispēnsentur
Íliō capto, ut sit mulsum quī triumphent milites.
[sed Priamus hic multō illī praestat: nōn quinquaginta modo,
quadringentos filios habet atque equidem omnis lectos sine probrō:
eos egō hodiē omnis contruncabō duobus solis ictibus.]
[nunc Priamō nostrō sī est quis emptor, comptionalem senem
uendam ego, uenalem quem habeo, extemplō ubi oppidum expugnauerō.]
sed Priamum adstantem eccum ante portam uideō. adibō atque adloquar.
Nicobulus Quoianam uox prope mē sonat. Chrys. O Nicobule. Nic. quid fit.
quid quod tē misi, ecquid egisti. Chrys. Rogas. congredere. Nic. Gradior.
#CHRYS# Optumus sum orator. ad lacrumas coegi hominem castigandō
maleque dictīs, quae quidem quiui comminiscī. Nic. quid ait. #C# Verbum
nullum fēcit: lacrumāns tacitus auscultabat quae egō loquebar.
tacitus cōnscripsit tabellas, obsignatas mī hās dedit.
tibi mē iussit dare, sed metuō, ne idem cantent quod priores.
nosce signum. estne eius. Nic. Nouī. libet perlegere hās. #C# Perlege.
nunc superum limen scinditur, nunc adest exitium Ílio,
turbat equos lepide ligneus. Nic. Chrysale, ades, dum egō hās perlegō.
#CHRYS# quid mē tibi adesse opus est. N. Volo, [ut quod iubeō facias]
ut scias quae hic scripta sient.
#CHRYS# nil moror neque scire uolō.
#NIC# Tamen ades. Chrys. quid opust. Nic. Taceas:
quod iubeō id facias. Chrys. Aderō.
#NIC# Euge litterās minutas. Chrys.quī quidem uideat parum.
uerum, quī satis uideat, grandes satis sunt. Nic. Animum aduortitō igitur.
#CHRYS# nolō inquam. Nic. At uolō inquam. Chrys. quid opust. Nic. at enim id quod tē iubeō facias.
#CHRYS# iustumst <ut> tuos tibi seruos tuō arbitratū seruiat.
#NIC# hoc age sis nunciam. #C# ubi lubet, recita: aurium operam tibi dicō.
#NIC# Cerae quidem haud parsit neque stilō.
sed quidquid est, pellegere certumst.
 ¤ Pater, ducentos Philippos quaesō Chrýsalō
da, sī esse saluom uis mē aut uitalem tibī. ¤ 
malum quidem hercle magnum. Chrys. Tibi dicō. Nic. quid est.
#CHRYS# nōn prius salutem scripsit. Nic. Nusquam sentiō.
#CHRYS# nōn dabis, sī sapies. uerum sī das maxume,
ne ille alium gerulum quaerat, sī sapiet, sibi:
nam egō nōn laturus sum, sī iubeas maxume.
sat sic suspectus sum, cum careō noxia.
#NIC# Ausculta porro, dum hoc quod scriptumst perlegō.
#CHRYS# inde ā principiō iam inpudēns epistula est.
#NIC#  ¤ Pudet prodire mē ad tē in cōnspectum, pater:
tantum flagitium tē scire audiui meum,
quod cum peregrini cubui uxore militis. ¤ 
pol haud derides. nam ducentis aureis
Philippis redemi uitam ex flagitiō tuam.
#CHRYS# nihil est illōrum quīn egō illī dixerim.
#NIC#  ¤ Stulte fecisse fateor. sed quaeso, pater,
ne mē, in stultitia sī deliqui, deseras.
egō animō cupidō atque oculis indomitis fuī.
persuasumst facere quoius mē nunc facti pudet. ¤ 
prius tē cauisse ergō quam pudere aequom fuit.
#CHRYS# Eadem istaec uerba dudum illī dīxī omnia.
#NIC#  ¤ Quaesō ut sat habeas id, pater, quod Chrysalus
mē obiurigauit plurumis uerbis malis,
et mē meliorem fēcit praeceptis suis,
ut tē ei habere gratiam aequom sit bonam. ¤ 
#CHRYS# Estne istuc istic scrīptum. Nic. Em specta, tum scies.
#CHRYS# Vt quī deliquit supplex est ultrō omnibus.
#NIC#  ¤ Nunc sī mē fas est obsecrare abs tē, pater,
da mihi ducentos nummos Philippos, tē obsecrō. ¤ 
#CHRYS# ne unum quidem hercle, sī sapis. Nic. Sine perlegam.
 ¤ egō iūs iurandum uerbis conceptis dedi,
daturum id mē hodiē mulieri ante uesperum,
prius quam ā mē abiret. nunc, pater, ne perierem
cura atque abduce mē hinc ab hac quantum potest,
quam propter tantum damni feci et flagitī.
caue tibi ducenti nummi diuidiae fuant.
sescenta tanta reddam, sī uiuo, tibī.
uale atque haec cura ¤ . quid nunc cēnses, Chrysale.
#CHRYS# nihil egō tibi hodiē cōnsili quicquam dabo,
neque egō haud committam ut, sī quid peccatum siet,
fecisse dicas de mea sententia.
uerum, ut egō opinor, sī egō in istoc sim loco,
dem potius aurum quam illum corrumpi sinam.
duae condiciones sunt: utram tū accipias uide:
uel ut aurum perdas uel ut amator perieret.
egō neque tē iubeō neque ueto, neque suadeō.
#NIC# Miseret mē illius. Chrys. Tuos est, nōn mirum facis.
sī plus perdundum sit, periisse suauiust,
quam illud flagitium uolgō dispalescere.
#NIC# ne ille edepol Ephesi multō mauellem foret,
dum saluos esset, quam reuenisset domum.
quid egō istic. quod perdundumst properem perdere.
binos ducentos Philippos iam intus ecferam,
et militi quos dudum promisi miser
et istos. mane istic, iam exeō ad tē, Chrysale.—
#CHRYS# Fit uasta Troia, scindunt proceres Pergamum.
sciui egō iam dudum fore mē exitiō Pergamō.
edepol quī mē esse dicat cruciatū malō
dignum, ne egō cum illō pignus haud ausim dare.
tantas turbellas faciō. sed crepuit foris:
ecfertur praeda ex Troia. taceam nunciam.
#NIC# Cape hoc tibi aurum, Chrysale, i, fer filiō.
egō ad forum autem hinc ibo, ut soluam militī.
#CHRYS# nōn equidem accipiam. proin tū quaeras quī ferat.
nolō egō mihi credī. Nic. Cape uero, odiose facis.
#CHRYS# nōn equidem capiam. Nic. At quaesō. #C# Dicō ut rēs sē habet.
#NIC# Morare. Chrys. Nolo, inquam, aurum concredi mihī.
uel da aliquem quī seruet mē. Nic. Ohe, odiose facis.
#CHRYS# Cedo, sī necesse est. Nic. Cura hoc. iam egō hūc reuenerō.—
#CHRYS# Curatum est—esse tē senem miserrumum.
hoc est incepta efficere pulcre: bellule
mī euenit, ut ouāns praeda onustus incederem.
salute nostra atque urbe capta per dolum
domum reducō integrum omnem exercitum.
sed, spectatores, uōs nunc ne miremini
quod nōn triumphō: peruolgatum est, nil moror.
uerum tamen accipientur mulsō milites.
nunc hanc praedam omnem iam ad quaestorem deferam.—

IV.X
Philoxenus Quam magis in pectore meō foueō quās meus fīlius turbas turbet,
quam sē ad uitam et quos ad mōrēs praecipitem īnscitus capessat,
magis curae est magisque adformido, ne is pereat neū corrumpatur.
scio, fui egō illa aetate et feci illa omnia, sed more modestō.
neque placitant mōrēs quibus uideō uolgō <in> gnatos esse parentes:
[duxi, habui scortum, potaui, dedi, donaui, sed enim id rarō.]
egō dare mē meō gnatō īnstitui, ut animō obsequium sumere possit.
aequom esse puto, sed nimis nolō desidiae ei dare ludum.
nunc Mnesilochum, quod mandaui,
uisō ecquid eum ad uirtutem aut ad
frugem opera sua compulerit, sic
ut eum, sī conuenit, sciō fe-
cisse: eost ingeniō nātus.

V.I

#NICOBULUS#
quicumque ubi ubi sunt, quī fuerunt quique futuri sunt posthac
stulti, stolidi, fatui, fungi, bardi, blenni, buccones,
sōlus egō omnis longe antideō
stultitia et mōribus indoctis.
perii, pudet: hocine mē aetatis
ludos bis factum esse indigne.
magis quam id reputo, tam magis uror
quae meus fīlius turbauit.
perditus sum atque eradicatus
sum, omnibus exemplis excrucior.
omnia mē mala cōnsectantur,
omnibus exitiis interiī.
chrysalus med hodiē lacerauit,
chrysalus mē miserum spoliauit:
is mē scelus aurō usque attondit
dolis doctis indoctum, ut lubitumst.
ita miles memorat meretricem esse
eam quam ille uxōrem esse aiebat,
omniaque ut quidque actum est memorauit,
eam sibi hunc annum conductam,
relicuom id auri factum quod egō ei
stultissimus homō promisissem: hoc,
hoc est quō <cor> peracescit.
hoc est demum quod percrucior,
mē hoc aetatis ludificari,
[immō edepol sic ludos factum]
canō capite atque alba barba
miserum mē aurō esse emunctum.
perii, hoc seruom meum nōn nauci facere esse ausum! atque ego, sī alibi
plus perdiderim, minus aegre habeam minusque id mihi damnō ducam.
#PHIL# certō hic prope mē mihi nesciō quis loqui uisust. sed quem uideo.
hic quidemst pater Mnesilochī. N. Euge, socium aerumnae et meī mali uideō.
Philoxene, salue. Phil. Et tū. unde agis. Nic. unde homō miser atque īnfortunatus.
P. At pol egō ibi sum, esse ubi miserum hominem decet atque īnfortunatum.
#NIC# igitur pari fortuna, aetate ut sumus, utimur. Phil. Sic est. sed tu,
quid tibist. Nic. Pol mihi par, idem est quod tibī.
#PHIL# numquid nam ad filium haec aegritudō attinet.
#NIC# admodum. Phil. Idem mihi morbus in pectorest.
#NIC# at mihi Chrýsalus optumus homō
perdidit filium, mē atque rem omnem meam.
#PHIL# quid tibi ex filiō nam, obsecro, aegrest. Nic. Scies:
id, perit cum tuō: ambō aeque amicas habent.
#PHIL# quī scis. Nic. Vidi Phil. Ei mihi, disperiī.
#NIC# quid dubitamus pultare atque hūc euocare ambos foras.
#PHIL# haud moror. Nic. Heus Bacchis, iube sis actutum aperiri fores,
nisi mauoltis fores et postes comminui securibus.

V.II
#BACCHIS# quis sonitū ac tumultū tantō nominat mē atque pultat aedes.
#NIC# Egō atque hic. #BACCH# quid hoc est negoti nam, amabo.
quis hās hūc ouis adegit.
#NIC# Ouis nōs uocant pessumae. Soror Pastor hārum
dormit, quom haec eunt sic ā pecū balitantes.
#BACCH# At pol nitent, haud sordidae uidentur ambae.
#SOR# attōnsae hae quidem ambae usque sunt. Phil. Vt uidentur
deridere nos. Nic. Sine suō usque arbitratū.
#BACCH# Rerin ter in annō tū hās tōnsitari.
#SOR# pol hodiē altera iam bis detōnsa certō est.
#BACCH# Vetulae sunt, † thimiame. Sor. At bonas fuisse crēdō.
#BACCH# Viden limulis, obsecro, ut intuentur.
#SOR# ecastor sine omni arbitror malitia esse.
#PHIL# meritō hoc nōbīs fit, quī quidem hūc uenerimus.
#BACCH# Cogantur quidem intrō. Sor. Haud sciō quid eō opus sit,
quae nec lac nec lanam ullam habent. sic sine astent.
exsoluere quanti fuere, omnis fructus
iam illis decidit. nōn uides, ut palantes
solae liberae
grassentur. quīn aetate crēdō esse mutas:
ne balant quidem, quom ā pecū ceterō absunt.
stultae atque haud malae uidentur.
#SOR# Reuortamur intro, soror. Nic. Ilicō ambae
manete: haec oues uolunt uōs.
#SOR# prodigium hoc quidemst: humana nōs uoce appellant oues.
#NIC# haec oues uōbīs malam rem magnam, quam debent, dabunt.
#BACCH# sī quam debes, tē condonō: tibi habe, numquam abs tē petam.
sed quid est quāpropter nōbīs uōs malum minitamini.
#PHIL# quia nostros agnos conclusos istic esse aiunt duos.
#NIC# Et praeter eos agnos meus est istic clam mordax canis:
quī nisi nōbīs producuntur iam atque emittuntur foras,
arietes truces nōs erimus, iam in uōs incursabimus.
B. Soror, est quod tē uolō secretō. #S# eho, amabō. N. Quō illaec abeunt.
#BACCH# senem illum tibi dedō ulteriorem, lepide ut lenitum reddas.
egō ad hunc iratum adgrediar, <sī> possumus nōs hos intrō inlicere hūc.
#S# Meum pēnsum egō lepide accurabo, quamquam odiost mortem amplexarī.
B. Facitō ut facias. #S# taceas. tū tuom facitō: egō quod dīxī haud mutabō.
#NIC# quid illaec illic in cōnsiliō duae secretō cōnsultant.
#PHIL# quid ais tu, homo. Nic. quid mē uis.
#PHIL# pudet dicere mē tibi quiddam.
N. quid est quod pudeat. P. Sed amicō hominī tibi quod uolō credere certumst.
nihili sum. Nic. Istuc iam pridem sciō. sed quī nihili es. id memora.
#PHIL# tactus sum uehementer uiscō.
cor stimulō foditur. Nic. Pol tibi multō
aequius est coxendicem.
sed quid istuc est. etsī iam egō ipsus quid sit probe scire putō mē.
uerum audire etiam ex tē studeō. Phil. Viden hanc. Nic. Videō. Phil. Haud mala est mulier.
#NIC# pol uērō ista mala et tū nihilī. Phil. quid multa. egō amō. Nic. An amas. Phil. ναὶ γάρ.
#NIC# Tun, homō putide, amator istac fieri aetate audes. Phil.quī nōn.
Nic.quia flagitium est. Phil. quid opust uerbis. meō filiō nōn sum iratus,
neque tē tuost aequom esse iratum: sī amant, sapienter faciunt.
#BACCH# sequere hac. Nic. Eunt eccas tandem
probri perlecebrae et persuastrices.
quid nunc. etiam redditis nōbīs
filios et seruom. an egō experior
tecum uim maiorem. Phil. abin hinc.
nōn homō tū quidem es, quī istoc pactō tam lepidam inlepide appelles.
#BACCH# senex optime quantumst in terra, sine <mē> hoc exorare abs tē,
ut istuc delictum desistas tantō opere ire oppugnatum.
#NIC# ni abeas, quamquam tū bella es,
malum tibi magnum dabō iam. #BACCH# patiar,
nōn metuō, ne quid mihi doleat
quod ferias. Nic. Vt blandiloquast!
ei mihi, metuō. Sor. Hic magis tranquillust.
#BACCH# i hac mecum intrō atque ibi, sī quid uis,
filium concastigatō.
N. Abin ā mē, scelus. B. Sine, mea pietas, tē exorem. N. Exores tū mē.
#S# Egō quidem ab hoc certe exorabō. P. Immō egō tē oro, ut mē intrō abducas.
#SOR# lepidum tē. Phil. At scin quō pactō mē ad tē intrō abducas. Sor. Mecum ut sis.
#PHIL# omnia quae cupiō commemoras.
#NIC# Vidi egō nequam hominēs, uerum tē
neminem deteriorem. Phil. Íta sum.
#BACCH# i hac mecum intro, ubi tibi sit lepide uictibus, uinō atque unguentis.
#NIC# satis, satis iam uostrist conuiui:
mē nil paenitet ut sim acceptus:
quadringentis Philippis fīlius mē et
Chrysalus circumduxerunt.
quem quidem egō ut nōn excruciem,
alterum tantum auri nōn meream.
#BACCH# quid tandem, sī dimidium auri
redditur, in hac mecum intro. atque ut
eis delicta ignoscas. Phil. Faciet.
#NIC# Minime, nolō. nil moror, sine sic.
malō illos ulcisci ambō.
#PHIL# etiam tu, homō nihili. quod di dant bonī caue culpa tua amissis:
dimidium auri datur: accipias, potesque et scortum accumbas.
#NIC# Egon ubi fīlius corrumpatur meus, ibi potem. Phil. Potandumst.
#NIC# Age iam, id ut ut est, etsī est dedecori, patiar, facere inducam animum:
egon, cum haec cum illō accubet, īnspectem. #BACCH# immō equidem pol tecum accumbam,
tē amabō et tē amplexabor.
#NIC# Caput prurit, perii, uix negitō.
#BACCH# nōn tibi uenit in mentem, amabo,
sī dum uiuas tibi bene facias
tam pol id quidem esse haud perlonginquom,
neque, sī hoc hodiē amissis, post in
morte euenturum esse umquam.
N. quid ago. P. quid agas. rogitas etiam. N. Libet et metuō. B. quid metuis.
#NIC# ne obnoxius filiō sim et seruō. #BACCH# Mel meum, amabo, etsī haec fiunt,
tuost: unde illum sumere cēnses, nisi quod tute illī dederis.
hanc ueniam illis sine tē exorem. Nic. Vt terebrat! satin offirmatum
quod mihi erat, id mē exorat.
tua sum opera et propter tē improbior. #BACCH# neminis quam mea mauellem.
satin egō istuc habeō firmatum. Nic. Quod semel dīxī haud mutabō.
#BACCH# it dies, ite intrō accubitum,
filii uōs exspectant intus. Nic. Quam quidem actutum emoriamur.
#S# Vesper hic est, sequiminī. N. Ducite nōs quō lubet tamquam quidem addictos.
#BACCH# lepide ipsi hi sunt capti, suis quī filiis fecere īnsidias.
Grex Hi senes nisi fuissent nihili iam inde ab adulescentia,
nōn hodiē hoc tantum flagitium facerent canis capitibus.
neque adeō haec faceremus, ni antehac uidissemus fieri,
ut apud lenones riuales filiis fierent patres.
spectatores, uōs ualere uolumus et clare adplaudere.

CAPTIUI

PROLOGUS

hos quos uidetis stare hic captiuos duos,
†illi quī astant, hi stant ambo, nōn sedent.
hoc uōs mihi testes estis mē uerum loquī.
senex quī hic habitat Hegiō est huius pater.
sed is quō pactō seruiat suō sibi patrī,
id egō hic apud uōs proloquar, sī operam datis.
seni huic fuerunt filii nati duō.
alterum quadrimum puerum seruos surpuit
eumque hinc profugiēns uendidit in Alide
patrī huius. iam hoc tenetis. * optume est.
negat hercle ille ultimus. acceditō.
sī nōn ubi sedeas locus est, est ubi ambules,
quandō histrionem cogis mendicarier.
egō mē tua causa, ne erres, nōn rupturus sum.
uōs quī potestis ope uestra cēnserier,
accipite relicuom: alienō uti nil moror.
fugitiuos ille, ut dixeram ante, huius patrī
domō quem profugiēns dominum abstulerat uendidit.
is postquam hunc emit, dedit eum huic gnatō suō
peculiarem, quia quasi una aetas erat.
hic nunc domī seruit suō patrī, nec scit pater.
enim uērō di nōs quasi pilas hominēs habent.
rationem habetis, quō modō unum amiserit.
postquam belligerant Aetoli cum Aleis,
ut fit in bello, capitur alter fīlius:
medicus Menarchus emit ibidem in Alide.
coepit captiuos commercari hic Aleos,
sī quem reperire possit quī mutet suom,
illum captiuom: hunc suom esse nescit, quī domist.
et quoniam heri indaudiuit, de summō locō
summoque genere captum esse equitem Aleum,
nil pretiō parsit, filiō dum parceret:
reconciliare ut facilius posset domum,
emit hosce ē praeda ambos de quaestoribus.
hisce autem inter sēsē hunc cōnfinxerunt dolum,
quō pactō hic seruos suom erum hinc amittat domum.
itaque inter sē commutant uestem et nomina.
illic uocatur Philocrates, hic Tyndarus:
huius illic, hic illius hodiē fert imāginem.
et hic hodiē expediet hanc docte fallaciam,
et suom erum faciet libertatis compotem,
eodemque pactō fratrem seruabit suom
reducemque faciet liberum in patriam ad patrem,
imprudēns: itidem ut saepe iam in multis locis
plus īnsciēns quis fēcit quam prudēns bonī.
sed īnscientes sua sibi fallacia
ita compararunt et cōnfinxerunt dolum
itaque hi commenti, de sua sententia
ut in seruitūte hic ad suom maneat patrem:
ita nunc ignorāns suō sibi seruit patrī.
homunculi quanti sunt, quom recogito!
haec rēs agetur nōbīs, uōbīs fabula.
sed etiam est, paucis uōs quod monitos uoluerim.
profectō expediet fābulae huic operam dare.
nōn pertractate facta est neque item ut ceterae:
neque spurcidici īnsunt uersus, immemorabiles.
hic neque periurus lenō est nec meretrix mala
neque miles gloriosus. ne uereamini,
quia bellum Aetolis esse dīxī cum Aleis:
foris illic extra scaenam fient proelia.
nam hoc paene iniquomst, comicō choragiō
conari desubitō agere nōs tragoediam.
proin sī quis pugnam expectat, litis contrahat:
ualentiorem nactus aduersarium
sī erit, egō faciam ut pugnam īnspectet nōn bonam,
adeō ut spectare postea omnis oderit.
abeō. ualete, iudices iustissimi
domī duellique duellatores optumī.

I.I

#ERGASILUS#
iuuentus nōmen indidit scortō mihi,
eō quia inuocatus soleō esse in conuiuiō.
sciō absurde dictum hoc derisores dicere,
at egō aiō rēctē. nam scortum in conuiuiō
sibi amator, talos quom iacit, scortum inuocat.
estne inuocatum an nōn <est. est> planissume.
uerum hercle uērō nōs parasiti planius,
quos numquam quisquam neque uocat neque inuocat.
quasi mures semper edimus alienum cibum.
ubi rēs prolatae sunt, quom rus hominēs eunt,
simul prolatae rēs sunt nostris dentibus.
quasi, cum caletur, cocleae in occultō latent,
suō sibi sucō uiuont, ros sī nōn cadit,
item parasiti rebus prolatis latent
in occultō miseri, uictitant sucō suo,
dum ruri rurant hominēs quos ligurriant.
prolatis rebus parasiti uenatici
sumus, quandō rēs redierunt, molossici
odiosicique et multum incommodesticī.
et hic quidem hercle, nisi quī colaphos perpeti
potest parasitus frangique aulas in caput,
[uel] ire extra portam Trigeminam ad saccum licet.
quod mihi ne eueniat, nōn nullum periculum est.
nam postquam meus rex est potitus hostium—
ita nunc belligerant Aetoli cum Aleis.
nam Aetolia haec est, illic est captus in Alide,
Philopolemus, huius Hegionis fīlius
senis, quī hic habitat, quae aedes lamentariae
mihi sunt, quās quotiēnscumque cōnspiciō fleō.
nunc hic occēpit quaestum hunc fili gratia
inhonestum et maxime alienum ingeniō suō:
hominēs captiuos commercatur, sī queat
aliquem inuenire, suom quī mutet filium.
quod quidem egō nimis quam cupiō * ut impetret.
nam ni illum recipit, nihil est quō mē recipiam.
<nam> nulla est spes iuuentutis, sēsē omnis amant.
ille demum antiquis est adulescēns mōribus,
cuius numquam uoltum tranquillaui gratiis.
condigne pater est eius moratus mōribus.
nunc ad eum pergam. sed aperitur ostium,
unde saturitate saepe egō exii ebrius.

I.II

[HEGIO] Aduorte animum sis tū: istos captiuos duos,
heri quos emi de praeda ā quaestoribus,
eis inditō catenas singularias
istas, maiores, quibus sunt iuncti, demitō.
sinitō ambulare, sī foris sī intus uolent,
sed uti adseruentur magna diligentia.
liber captiuos auis ferae cōnsimilis est:
semel fugiendi sī data est occasio,
satis est, numquam postilla possis prendere.
#LORARIUS#
Omnes profectō liberi lubentius
sumus quam seruimus. Heg. Non uidere ita tū quidem.
#LOR# sī nōn est quod dem, mene uis dem ipse—in pedes.
[HEGIO] sī dederis, erit extemplō mihi quod dem tibī.
#LOR# Auis mē ferae cōnsimilem faciam, ut praedicas.
[HEGIO] ita ut dicis: nam sī faxis, tē in caueam dabō.
sed satis uerborumst. cura quae iussi atque abī.
egō ibō ad fratrem ad aliōs captiuos meos,
uisam ne nocte hac quippiam turbauerint.
inde mē continuō recipiam rursum domum.
#ERG# Aegre est mī, hunc facere quaestum carcerarium
propter sui gnati miseriam miserum senem.
sed sī ullō pactō ille hūc conciliari potest,
uel carnificinam hunc facere possum perpetī.
Heg.quis hic loquitur. Erg. Ego, quī tuō maerore maceror,
macesco, cōnsenescō et tabescō miser.
ossa atque pellis sum miser ā macritudine.
neque umquam quicquam mē iuuat quod edō domī:
foris aliquantillum etiam quod gusto, id beat.
[HEGIO] Ergasile, salue. Erg. Di tē bene ament, Hegiō.
[HEGIO] ne fle. Erg. Egone illum nōn fleam. egon nōn defleam
Talem adulescentem. Heg. Semper sēnsi, filiō
meō tē esse amicum, et illum intellexi tibī.
#ERG# Tum denique hominēs nostra intellegimus bona,
quom quae in potestate habuimus, ea amisimus.
ego, postquam gnatus tuos potitust hostium,
expertus quanti fuerit nunc desiderō.
[HEGIO] Alienus cum eius incommodum tam aegre feras,
quid mē patrem par facerest, cui ille est unicus.
#ERG# Alienus ego. alienus illī. aha, Hegio,
numquam istuc dixis neque animum induxis tuom.
tibi ille unicust, mī etiam unicō magis unicus.
[HEGIO] laudo, malum cum amici tuom ducis malum.
nunc habe bonum animum. Erg. Eheu, huic illud dolet,
quia nunc remissus est edendi exercitus.
[HEGIO] nullumne interea nactuss, quī posset tibi
remissum quem dixti imperare exercitum.
#ERG# quid credis. fugitant omnēs hanc prouinciam,
quoi optigerat postquam captust Philopolemus tuos.
[HEGIO] nōn pol mirandum est fugitare hanc prouinciam.
multis et multigeneribus opus est tibi
militibus: primumdum opus est Pistorēnsibus.
eorum sunt aliquot genera Pistorēnsium:
opus Paniceis est, opus Placentinis quoque.
opus Turdetanis, opust Ficedulēnsibus.
iam maritumi omnēs milites opus sunt tibī.
#ERG# Vt saepe summa ingenia in occultō latent.
hic qualis imperator nunc priuatus est.
[HEGIO] habe modō bonum animum, nam illum cōnfidō domum
in his diebus mē reconciliassere.
nam eccum hic captiuom adulescentem <intus> Aleum,
prognatum genere summō et summis ditiis:
hoc illum mē mutare cōnfidō pote.
#ERG# ita di deaeque faxint. sed num quō foras
uocatus <es> ad cenam. Heg. Nusquam, quod sciam.
sed quid tū id quaeris. Erg.quia mī est natalis dies.
propterea tē uocari ad tē ad cenam uolō.
[HEGIO] Facete dictum. sed sī pauxillō potes
contentus esse. Erg. Ne perpauxillum modo,
nam istoc mē assiduō uictū delectō domī.
age sis, roga emptum: nisi quī meliorem adferet
quae mī atque amicis placeat condiciō magis,
quasi fundum uendam, meis mē addicam legibus.
[HEGIO] profundum uendis tū quidem, haud fundum, mihī.
sed sī uenturuss, temperī. Erg. Em, uel iam otium est.
[HEGIO] i modo, uenare leporem: nunc irim tenes.
nam meus scruposam uictus commetat uiam.
#ERG# numquam istoc uinces mē, Hegio, ne postules:
cum calceatis dentibus ueniam tamen.
[HEGIO] Asper meus uictus sane est. Erg. Sentisne essitas.
[HEGIO] Terrestris cena est. Erg. Sus terrestris bestia est.
[HEGIO] Multis holeribus. Erg. Curatō aegrotos domī.
numquid uis. Heg. Venias temperī. Erg. Memorem mones.—
[HEGIO] ibō intrō atque intus subducam ratiunculam,
quantillum argenti mī apud trapezitam siet.
ad fratrem, quō ire dixeram, mox iuerō.—

II.I
[Lorarii] #S# di immortales id uoluerunt, uōs hanc aerumnam exsequi,
decet id pati animō aequō: sī id facietis, leuior labos erit.
domī fuistis, crēdō, liberi:
nunc seruitus sī euenit, ei uōs morigerari mōs bonust
et erili imperiō eamque ingeniis uostrīs lenem reddere.
indigna digna habenda sunt, erus quae facit.
Captiui Oh oh oh.
#LOR# eiulatione haud opus est, oculis haud lacrimantibus:
in rē mala animō sī bonō utare, adiuuat.
Tyndarus At nōs pudet, quia cum catenis sumus. Lor. At pigeat postea
nostrum erum, sī uōs eximat uinculis,
aut solutos sinat, quos argentō emerit.
Tynd. quid ā nōbīs metuit. scimus nos
nostrum officium quod est, sī solutos sinat.
#LOR# at fugam fingitis: sentiō quam rem agitis.
Philocrates nōs fugiamus. quō fugiamus. L. In patriam. P. Apage, haud nōs id deceat,
fugitiuos imitarī. Lor. Immō edepol, sī erit occasio, haud dehortor.
Tynd. Únum exorare uōs sinite nos. Lor. quidnam id est.
Tynd. Út sine hisce arbitris
atque uōbīs nōbīs detis locum loquendī.
#LOR# Fiat. abscedite hinc: nōs concedamus hūc.
sed breuem orationem incipisse.
Tynd. Em istuc mihi certum erat. concede hūc.
#LOR# Abite ab istis. Tynd. Obnoxii ambō
uōbīs sumus propter hanc rem, quom quae uolumus nos
copia est † ea facitis nōs compotes.
#PHIL# secede hūc nunciam, sī uidetur, procul,
ne arbitri dicta nostra arbitrari queant
neū permanet palam haec nostra fallacia.
nam doli nōn doli sunt, nisi astū colas,
sed malum maxumum, sī id palam prouenit.
nam sī erus mihi es tū atque egō mē tuom esse seruom assimulo,
tamen uisō opust, cautō est opus, ut hoc sobrie sineque arbitris
accurate agatur, docte et diligenter.
tanta incepta rēs est: haud somniculose hoc
agendum est. Tynd. Erō ut mē uoles esse. Phil. Sperō.
Tynd. Nam tū nunc uides prō tuō carō capite
carum offerre <mē> meum caput uilitatī.
#PHIL# sciō. Tynd. At scire memento, quandō id quod uoles habebis.
nam fere maxima pars mōrem hunc hominēs habent: quod sibi uolunt,
dum id impetrant, bonī sunt.
sed id ubi iam penes sēsē habent,
ex bonīs pessimi et fraudulentissimi
fiunt: nunc ut mihi tē uolō esse autumō.
[quod tibi suadeam, suadeam meō patrī.]
#PHIL# pol egō sī tē audeam, meum patrem nominem:
nam secundum patrem tū es pater proximus.
Tynd. Audiō. Phil. Et propterea saepius tē uti memineris moneō:
nōn egō erus tibi, sed seruos sum. nunc obsecrō tē hoc unum—
quoniam nōbīs di immortales animum ostenderunt suom,
ut quī erum mē tibi fuisse atque esse cōnseruom uelint,
quom antehac prō iure imperitabam meo, nunc tē orō per precem—
per fortunam incertam et per meī tē erga bonitatem patris,
perque cōnseruitium commune, quod hostica euenit manū,
ne mē secus honore honestes quam quom seruibas mihi,
atque ut quī fueris et quī nunc sis meminisse ut memineris.
Tynd. Sciō quidem mē tē esse nunc et tē esse mē. Phil. Em istuc sī potes
memoriter meminisse, inest spes nōbīs in hac astutia.

II.II
[HEGIO] Iam egō reuertar intro, sī ex his quae uolō exquisiuerō.
ubi sunt isti quos ante aedis iussi hūc produci foras.
#PHIL# edepol tibi ne in quaestione essemus cautum intellego,
ita uinclis custodiisque circum moeniti sumus.
Heg.quī cauet ne decipiatur, uix cauet, cum etiam cauet.
etiam cum cauisse ratus est, saepe is cautor captus est.
an uērō nōn iusta causa est, ut uōs seruem sedulo,
quos tam grandi sim mercatus praesenti pecunia.
#PHIL# neque pol tibi nos, quia nōs seruas, aequomst uitiō uortere,
neque tē nōbīs, sī abeamus hinc, sī fuat occasiō.
[HEGIO] Vt uōs hic, itidem illic apud uōs meus seruatur fīlius.
#PHIL# captus est. Heg. Ita. Phil. Non igitur nōs soli ignaui fuimus.
[HEGIO] secede hūc. nam sunt quae ex tē solō scitari uolō.
quārum rērum tē falsilocum mī esse nolō. Phil. Non erō
quod sciam. sī quid nescibo, id nescium tradam tibī.
Tynd. Nunc senex est in tostrina, nunc iam cultros attinet.
ne id quidem, inuolucrum inicere, uoluit, uestem ut ne inquinet.
sed utrum strictimne adtōnsurum dicam esse an per pectinem,
nesciō. uerum, sī frugist, usque admutilabit probe.
[HEGIO] quid tu. seruosne esse an liber mauelis, memora mihī.
#PHIL# proxumum quod sit bonō quodque ā malō longissume,
id uolō. quamquam nōn multum fuit molesta seruitus,
nec mihi secus erat quam sī essem familiaris fīlius.
Tynd. Eugepae, Thalem talentō nōn emam Milesium,
nam ad sapientiam huius * nimius nugator fuit.
ut facete orationem ad seruitūtem contulit.
[HEGIO] Quō de genere natust illic Philocrates. Phil. Polyplusiō:
quod genus illī est unum pollēns atque honoratissumum.
H. quid ipsus hic. quō honore est illic. P. Summo, atque ab summis uiris.
[HEGIO] [Tum igitur ei cum in Aleis tanta gratia est, ut praedicas,]
quid diuitiae, suntne opimae. Phil. unde excoquat sebum senex.
[HEGIO] quid pater, uiuitne. Phil. Viuom, cum inde abimus, liquimus.
nunc uiuat<ne> necne, id Orcum scire oportet scilicet.
Tynd. Salua rēs est, philosophatur quoque iam, nōn mendax modō est.
[HEGIO] quid erat ei nōmen. Phil. Thēnsaurochrysonicochrysides.
[HEGIO] Videlicet propter diuitias inditum id nōmen quasi est.
#PHIL# immō edepol propter auaritiam ipsius atque audaciam.
[nam ille quidem Theodoromedes fuit germanō nomine.]
[HEGIO] quid tū ais. tenaxne pater est eius. Phil. Immō edepol pertinax.
quīn etiam ut magis noscas: Geniō suō ubi quandō sacruficat,
ad rem diuinam quibus est opus, Samiis uasis utitur,
ne ipse Genius surripiat: proinde aliīs ut credat uide.
[HEGIO] sequere hac mē igitur. eadem egō ex hoc quae uolō exquaesiuerō.
Philocrates, hic fēcit, hominem frugi ut facere oportuit.
nam egō ex hoc quō genere gnatus sis scio, hic fassust mihī.
haec tū eadem sī cōnfiteri uis, tua <ex> rē feceris:
quae tamen sciō scire mē ex hoc. Tynd. Fecit officium hic suom,
cum tibi est cōnfessus uerum, quam<quam> uolui sedulō
meam nobilitatem occultare et genus et diuitias meas,
Hegiō. nunc quandō patriam et libertatem perdidi,
nōn egō istunc mē potius quam tē metuere aequom cēnseō.
uis hostilis cum istoc fēcit meas opes aequabiles.
memini, cum dictō haud audebat: factō nunc laedat licet.
sed uiden. fortuna humana fingit artatque ut lubet:
mē, quī liber fueram, seruom fēcit, ē summō īnfimum.
quī imperare īnsueram, nunc alterius imperiō obsequor.
et quidem sī, proinde ut ipse fui imperator familiae,
habeam dominum, nōn uerear ne iniuste aut grauiter mī imperet.
Hegio, hoc tē monitum, nisi forte ipse nōn uis, uoluerim.
[HEGIO] loquere audacter. Tynd. Tam egō fui ante liber quam gnatus tuos,
tam mihi quam illī libertatem hostilis eripuit manus,
tam ille apud nōs seruit, quam egō nunc hic apud tē seruiō.
est profectō deus, quī quae nōs gerimus auditque et uidet:
is, uti tū mē hic habueris, proinde illum illic curauerit.
bene merenti bene profuerit, male merenti par erit.
quam tū filium tuom, tam pater mē meus desiderat.
[HEGIO] Memini egō istuc. sed faterin eadem quae hic fassust mihi.
Tynd. Egō patrī meō esse fateor summas diuitias domī
meque summō genere gnatum. sed tē optestor, Hegio,
ne tuom animum auariorem faxint diuitiae meae:
ne patrī, tam etsī sum unicus, decere uideatur magis,
mē saturum seruire apud tē sumptū et uestitū tuō
potius quam illī, ubi minime honestumst, mendicantem uiuere.
[HEGIO] [Egō uirtūte deum et maiorum nostrum dīues sum satis.]
nōn egō omninō lucrum omne esse utile hominī existimō:
sciō ego, multos iam lucrum lutulentos hominēs reddidit.
est etiam ubi profectō damnum praestet facere quam lucrum.
odi egō aurum: multa multis saepe suasit perperam.
nunc hoc animum aduorte, ut ea quae sentiō pariter scias.
fīlius meus illic apud uōs seruit captus Alide:
eum sī reddis mihi, praeterea unum nummum ne duis.
et tē et hunc amittam hinc. aliō pactō abire nōn potes.
Tynd. Optumum atque aequissumum oras optumusque hominum es homō.
sed is priuatam seruitūtem seruit illī an publicam.
[HEGIO] priuatam medici Menarchī. Tynd. Pol is quidem huius est cliēns.
tam hoc quidem tibi in procliui quam imber est quandō pluit.
[HEGIO] Fac is homō ut redimatur. Tynd. Faciam. sed tē id oro, Hegio—
[HEGIO] quid uis, dum ab rē ne quid ores, faciam. Tynd. Ausculta, tum scies.
egō mē amitti, donicum ille hūc redierit, nōn postulō.
uerum quaesō ut aestumatum hunc mihi des, quem mittam ad patrem,
ut is homō redimatur illī. Heg. Immō alium potius miserō
hinc, ubi erunt indutiae, illuc, tuom quī conueniat patrem,
quī tua quae tū iusseris mandata ita ut uelis perferat.
Tynd. At nihil est ignotum ad illum mittere: operam luseris.
hunc mitte, hic trānsactum reddet omne, sī illuc uenerit.
nec quemquam fideliorem neque cui plus credat potes
mittere ad eum nec quī magis sit seruos ex sententia,
neque adeō cui suom concredat filium hodiē audacius.
ne uereare, meō periclō huius egō experiar fidem,
fretus ingeniō eius, quod mē esse scit erga sē beneuolum.
[HEGIO] Mittam equidem istunc aestumatum tua fide, sī uis. Tynd. Volō.
quam citissime potest, tam hoc cedere ad factum uolō.
[HEGIO] num quae causa est quīn, sī ille hūc nōn redeat, uiginti minas
mihi des prō illō. Tynd. Optuma immō. Heg. Soluite istum nunciam,
atque utrumque. Tynd. Di tibi omnis omnia optata offerant,
cum mē tantō honore honestas cumque ex uinclis eximis.
hoc quidem haud molestumst, iam quod collus collari caret.
[HEGIO] Quod bonīs bene fit beneficium, gratia ea grauida est bonīs.
nunc tū illum sī illō es missurus, dice mōnstra praecipe
quae ad patrem uis nuntiarī. uin uocem hūc ad tē. Tynd. Voca.

[HEGIO] Quae rēs bene uortat mihi meoque filiō
uobisque, uolt tē nouos erus operam dare
tuō ueteri domino, quod is uelit, fideliter.
nam egō tē aestumatum huic dedi uiginti minis,
hic autem tē ait mittere hinc uelle ad patrem,
meum ut illic redimat filium, mutatiō
inter mē atque illum ut nostris fiat filiis.
#PHIL# Vtroque uorsum rectumst ingenium meum,
ad tē atque ad illum. prō rota mē uti licet:
uel egō hūc uel illuc uortar, quō imperabitis.
[HEGIO] Tute tibi tuopte ingeniō prodes plurumum,
cum seruitūtem ita fers ut ferri decet.
sequere. em tibi hominem. Tynd. Gratiam habeō tibi,
quom copiam istam mī et potestatem facis,
ut egō ad parentes hunc remittam nuntium,
quī mē quid rērum hic agitem et quid fieri uelim
patrī meo, ordine omnem rem, illuc perferat.
nunc ita conuenit inter mē atque hunc, Tyndare,
ut tē aestumatum in Alidem mittam ad patrem,
sī nōn rebitas hūc, ut uiginti minas
dem prō tē. Phil. Recte conuenisse sentiō.
nam pater expectat aut mē aut aliquem nuntium,
quī hinc ad sē ueniat. Tynd. Ergō animum aduortas uolō
quae nuntiare hinc tē uolō in patriam ad patrem.
#PHIL# philocrates, ut adhuc locorum feci, faciam sedulo,
ut potissimum quod in rem rēctē conducat tuam,
id petam idque persequar corde et animō atque uiribus.
Tynd. Facis ita ut tē facere oportet. nunc animum aduortas uolō:
omnium prīmum salutem dicitō matri et patrī
et cognatis et sī quem alium beneuolentem uideris.
mē hic ualere et seruitūtem seruire huic hominī optumo,
quī mē honore honestiorem semper fēcit et facit.
#PHIL# istuc ne praecipias, facile memoria memini tamen.
Tynd. Nam equidem, nisi quod custodem habeo, liberum mē esse arbitror.
dicitō patrī, quō pactō mihi cum hoc conuenerit
de huius filiō. Phil. Quae memini, mora mera est monerier.
Tynd. Vt eum redimat et remittat nostrum hūc amborum uicem.
#PHIL# meminerō. H. At quamprimum pote: istuc in rem utriquest maxime.
#PHIL# nōn tuom tū magis uidere quam ille suom gnatum cupit.
[HEGIO] Meus mihi, suos cuique est carus. Phil. Numquid aliud uis patrī
nuntiari. Tynd. #M# hic ualere et (tute audacter dicito,
Tyndare) inter nōs fuisse ingeniō haud discordabili,
neque tē commeruisse culpam (neque mē aduersatum tibi)
beneque erō gessisse mōrem in tantis aerumnis tamen.
neque med umquam deseruisse tē neque factis neque fide,
rebus in dubiis egenis. haec pater quandō sciet,
Tyndare, ut fueris animatus erga suom gnatum atque sē,
numquam erit tam auarus, quīn tē gratiis emittat manū †
et mea opera, sī hinc rebito, faciam ut faciat facilius.
nam tua opera et comitate et uirtūte et sapientia
fecisti ut redire liceat ad parentis denuo,
cum apud hunc cōnfessus es et genus et diuitias meas:
quō pactō emisisti ē uinclis tuom erum tua sapientia.
#PHIL# feci egō ista ut commemoras, et tē meminisse id grātum est mihī.
meritō tibi ea euenerunt ā mē. nam nunc, Philocrates,
sī egō item memorem quae mē erga multa fecisti bene,
nox diem adimat. nam quasi seruos meus esses, nihilō setius
<tu> mihi obsequiosus semper fuistī. Heg. Di uostram fidem,
hominum ingenium liberale. ut lacrumas excutiunt mihī.
uideas corde amāre inter sē. quantis <lautus> laudibus
suom erum seruos collaudauit. Tynd. Pol istic mē haud centesimam
partem laudat quam ipse meritust ut laudetur laudibus.
[HEGIO] Ergō cum optume fecisti, nunc adest occasiō
bene facta cumulare, ut erga hunc rem geras fideliter.
#PHIL# magis nōn factum possum uelle, quam opera experiar persequī.
id ut scias, Iouem supremum testem laudo, Hegio,
mē īnfidelem nōn futurum Philocratī. Heg. Probus es homō.
#PHIL# nec mē secus umquam ei facturum quicquam quam memet mihī.
Tynd. Istaec dicta tē experiri et operis et factis uolō.
et, quō minus dīxī quam uolui de tē, animum aduortas uolō,
atque horunc uerborum causa cauetō mī iratus fuas.
sed, tē quaeso, cogitatō hinc mea fide mitti domum
tē aestimatum, et meam esse uitam hic prō tē positam pignori,
ne tū mē ignores, quom extemplō meō ē cōnspectū abscesseris,
quom mē seruom in seruitūte prō ted hic reliqueris,
tuque tē prō liberō esse ducas, pignus deseras
neque des operam prō mē ut huius reducem facias filium.
[scitō tē hinc minis uiginti aestumatum mittier.]
fac fidelis sis fideli, caue fidem fluxam geras:
nam pater, scio, faciet quae illum facere oportet omnia.
serua tibi in perpetuom amicum mē, atque hunc inuentum inuenī.
haec per dexteram tuam tē dextera retinēns manū
opsecro, īnfidelior mihi ne fuas quam egō sum tibī.
tū hoc age. tū mihi erus nunc es, tū patronus, tū pater,
tibi commendō spes opesque meas. Phil. Mandauisti satis.
satin habes, mandata quae sunt facta sī refero. Tynd. Satis.
#PHIL# et tua et tua hūc ōrnātus reueniam ex sententia.
numquid aliud. Tynd. Vt quam prīmum possis redeas. Phil. Res monet.
[HEGIO] sequere mē, uiaticum ut dem ā trapezita tibi,
eadem opera ā praetore sumam syngraphum. Tynd. Quem syngraphum.
[HEGIO] Quem hic ferat secum ad legionem, hinc ire huic ut liceat domum.
tū intrō abī. T. Bene ambulatō.—P. Bene uale. H. Edepol rem meam
cōnstabiliui, quom illos emi de praeda ā quaestoribus.
expediui ex seruitūte filium, sī dis placet.
at etiam dubitaui, hos hominēs emerem an nōn emerem, diū.
seruate istum sultis intus, seruī, ne quoquam pedem
ecferat sine custodela. <iam> egō apparebō domī.
ad fratrem modō captiuos aliōs inuisō meos,
eadem percontabor, ecquis hunc adulescentem nouerit.
sequere tu, tē ut amittam. ei rei prīmum praeuorti uolō.—


[ERGASILUS] Miser homō est, quī ipse sibi quod edit quaerit et id aegre inuenit,
sed ille est miserior, quī et aegre quaerit et nihil inuenit.
ille miserrimust, quī cum esse cupit, <tum> quod edit nōn habet.
nam hercle egō huic die, sī liceat, oculos effodiam libēns,
ita malignitate onerauit omnis mortalis mihī.
neque ieiuniosiorem neque magis ecfertum fame
uīdī nec quoi minus procedat quidquid facere occeperit,
ita uenter gutturque resident esurialis ferias.
ilicet parasiticae arti maximam malam crucem,
ita iuuentus iam ridiculos inopesque ab sē segregat.
nil morantur iam Lacones unisubselli uiros,
plagipatidas, quibus sunt uerba sine penū et pecunia:
eos requirunt, quī libenter, quom ederint, reddant domī.
ipsi obsonant, quae parasitorum ante erat prouincia,
ipsi de forō tam apertō capite ad lenones eunt
quam in tribū apertō capite sontes condemnant reos.
neque ridiculos iam terrunci faciunt, sēsē omnēs amant.
nam uti dudum hinc abii, accessi ad adulescentes in forō.
 ¤ saluete ¤  inquam.  ¤ quō imus una ¤  inquam  ¤ ad prandium. ¤  atque illī tacent.
 ¤ quis ait hoc aut quis profitetur. ¤  inquam. quasi muti silent,
neque mē rident.  ¤ ubi cenamus. ¤  inquam. atque illī abnuont.
dicō unum ridiculum dictum de dictīs melioribus,
quibus solebam mēnstruales epulas ante adipiscier:
nēmō ridet. sciui extemplō rem de compectō gerī.
ne canem quidem irritatam uoluit quisquam imitarier,
saltem, sī nōn arriderent, dentes ut restringerent.
abeō ab illis, postquam uideō mē sic ludificarier.
pergō ad aliōs, ueniō ad aliōs, deinde ad aliōs: una rēs.
omnēs <de> compectō rem agunt, quasi in Velabrō oleariī.
nunc redeō inde, quoniam mē ibi uideō ludificarier.
item alii parasiti frustra obambulabant in forō.
nunc barbarica lege certumst iūs meum omne persequi:
quī cōnsilium iniere, quō nōs uictū et uita prohibeant,
is diem dicam, irrogabō multam, ut mihi cenas decem
meō arbitratū dent, cum cara annona sit. sic egerō.
nunc ibō ad portum hinc: est illic mī una spes cenatica.
sī ea decolabit, redibō hūc ad senem ad cenam asperam.—

III.II
Hegiō quid est suauius, quam bene rem gerere,
bonō publico, sic ut egō feci heri,
cum emi hosce hominēs: ubi quisque uident,
eunt obuiam gratulanturque eam rem.
ita mē miserum restitandō
retinendoque lassum reddiderunt:
uix ex gratulandō miser iam eminebam.
tandem abii ad praetorem. ibi uix requieui:
rogō sýngraphum, datur mī ilicō. dedi Týndarō: ille abiit domum.
inde ilicō praeuortor domum, postquam id actum est.
eō protinus ad fratrem, meī ubi sunt alii captiuī.
rogo, Philocratem ex Alide ecquis hominum
nouerit: tandem hic exclamat, eum sibi esse sodalem.
dicō eum esse apud mē. hic extemplō orat obsecratque,
eum sibi ut liceat uidere:
iussi ilicō hunc exsoluī. nunc tū sequere mē,
ut quod mē orauisti impetres, eum hominem uti conuenias.—

III.III
Tyndarus Nunc illud est, cum mē fuisse quam esse nimiō mauelim:
nunc spes opes auxiliaque ā mē segregant spernuntque sē.
hic illest dies, cum nulla uitae meae salus sperabilest,
neque † exilium exitiō est neque adeō spes, quae mī hunc aspellat metum,
nec subdolis mendaciis mihi usquam mantellum est meis,
[nec sycophantiis nec fucis ullum mantellum obuiam est]
neque deprecatiō perfidiis meis nec male factis fuga est,
nec cōnfidentiae usquam hospitium est nec deuerticulum dolis:
operta quae fuere aperta sunt, patent praestigiae,
omnis rēs palam est, neque de hac rē negotium est,
quīn male occidam oppetamque pestem erī uicem meamque.
perdidit mē Aristophontes hic quī uenit modō intrō †
is mē nouit, is sodalis Philocrati et cognatus est.
neque iam Salus seruare, sī uolt, mē potest, nec copia est,
nisi sī aliquam corde machinor astutiam.
quam, malum. quid machiner. quid comminiscar. maxumas
nugas ineptus incipissō. haereō.

III.IV
Hegiō Quō illum nunc hominem proripuisse foras sē dicam ex aedibus.
Tynd. Nunc enim uērō egō occidi: eunt ad tē hostes, Tyndare.
quid loquar. quid fabulabor. quid negabō aut quid fatebor.
mihi rēs omnis in incertō sita est. quid rebus cōnfidam meis.
utinam tē di prius perderent, quam periisti ē patria tua,
Aristophontes, quī ex parata rē imparatam omnem facis.
occisa est haec rēs, nisi reperiō atrocem mī aliquam astutiam.
[HEGIO] sequere. em tibi hominem. adi, atque adloquere. Tynd.quis homō est mē hominum miserior.
Aristophontes quid istuc est quod meos tē dicam fugitare oculos, Tyndare,
proque ignotō mē aspernari, quasi mē numquam noueris.
equidem tam sum seruos quam tu, etsī egō domī liber fui,
tū usque ā puerō seruitūtem seruiuisti in Alide.
[HEGIO] Edepol minime miror, sī tē fugitat aut oculos tuos,
aut sī tē odit, quī istum appelles Tyndarum prō Philocrate.
Tynd. Hegio, hic homō rabiosus habitus est in Alide,
ne tū quod istic fabuletur auris immittas tuas.
nam istic hastis īnsectatus est domī matrem et patrem,
et illic isti quī īnsputatur morbus interdum uenit.
proin tū ab istoc procul recedas. Heg. Vltrō istum ā mē. A. Ain, uerbero.
mē rabiosum atque īnsectatum esse hastis meum memoras patrem,
et eum morbum mī esse, ut quī mē opus sit īnsputarier.
[HEGIO] ne uerere, multos iste morbus hominēs macerat,
quibus īnsputari saluti fuit atque is profuit.
Arist. quid tū autem. etiam huic credis. Heg. quid egō credam huic. Arist. īnsanum esse mē.
Tynd. Viden tū hunc, quam inimicō uoltū intuetur. concedi optumumst,
Hegiō: fit quod tibi egō dīxī, gliscit rabies, caue tibī.
[HEGIO] Credidi esse īnsanum extemplo, ubi tē appellauit Tyndarum.
Tynd.quīn suom ipse interdum ignorat nōmen neque scit quī siet.
[HEGIO] At etiam tē suom sodalem esse aibat. Tynd. Haud uīdī magis.
et quidem Alcumeus atque Orestes et Lycurgus postea
una opera mihi sunt sodales qua iste. Arist. At etiam, furcifer,
male loqui mī audes. nōn egō tē noui. Heg. Pol planum id quidem est,
nōn nouisse, quī istum appelles Tyndarum prō Philocrate.
quem uides, eum ignoras: illum nominas quem nōn uides.
Arist. Immō iste eum sēsē ait, quī nōn est, esse, et quī uērō est, negat.
Tynd. Tū enim repertuss, Philocratem quī superes ueriuerbiō.
Arist. Pol egō ut rem uideo, tū inuentuss, uera uanitudine
quī conuincas. sed quaesō hercle, agedum aspice ad mē. Tynd. Em. Arist. Dic modō:
tun negas tē Tyndarum esse. T. Nego, inquam. A. Tun tē Philocratem
esse ais. Tynd. ego, inquam. Arist. Tune huic credis. Heg. Plus quidem quam tibi aut mihī.
nam ille quidem, quem tū hunc memoras esse, hodiē hinc abiit Alidem
ad patrem huius. Arist. Quem patrem, quī seruos est. T. Et tū quidem
seruos es, liber fuisti, et egō mē cōnfidō fore,
sī huius hūc reconciliassō in libertatem filium.
Arist. quid ais, furcifer. tun tē gnatum <esse> memoras liberum.
Tynd. Non equidem mē Liberum, sed Philocratem esse aiō. A. quid est.
ut scelestus, Hegio, nunc iste <tē> ludos facit.
nam is est seruos ipse, neque praeter sē umquam ei seruos fuit.
Tynd.quia tute ipse eges in patria nec tibi quī uiuas domist,
omnis inueniri similis tui uis. nōn mirum facis:
est miserorum, ut maleuolentes sint atque inuideant bonīs.
Arist. Hegio, uide sis, ne quid tū huic temere īnsistas credere.
atque, ut perspicio, profectō iam aliquid pugnae edidit.
filium tuom quod redimere sē ait, id ne utiquam mihi placet.
Tynd. Sciō tē id nolle fierī. efficiam tamen egō id, sī di adiuuant.
illum restituam huic, hic autem in Alidem mē meō patrī.
propterea ad patrem hinc amisi Tyndarum. Arist.quīn tute is es:
neque praeter tē in Alide ullus seruos istoc nominest.
Tynd. Pergin seruom mē exprobrare esse, id quod ui hostili optigit.
Arist. Enim iam nequeō continerī. T. Heus, audin quid ait. quīn fugis.
iam illic hic nōs īnsectabit lapidibus, nisi illunc iubes
comprehendī. Arist. Crucior. Tynd. Ardent oculi: fit opus, Hegiō.
uiden tū illī maculari corpus totum maculis luridis.
atra bilis agitat hominem. Arist. At pol tē, sī hic sapiat senex,
pix atra agitet apud carnificem tuoque capiti inluceat.
Tynd. Iam deliramenta loquitur, laruae stimulant uirum.
hercle quī, sī hunc comprehendi iusseris, sapias magis.
Arist. Crucior, lapidem nōn habere mē, ut illī mastigiae
cerebrum excutiam, quī mē īnsanum uerbis concinnat suis.
Tynd. Audin lapidem quaeritare. Arist. Solus tē solum uolō,
Hegiō. Heg. Istinc loquere, sī quid uis, procul. tamen audiam.
Tynd. Namque edepol sī adbites propius, os denasabit tibi
mordicus. Arist. Neque pol mē īnsanum, Hegio, esse creduis
neque fuisse umquam, neque esse morbum quem istic autumat.
uerum sī quid metuis ā mē, iube mē uinciri: uolō,
dum istic itidem uinciatur. Tynd. Immō enim uero, Hegio,
istic, quī uolt, uinciatur. Arist. Tace modō. egō tē, Philocrates
false, faciam ut uerus hodiē reperiare Tyndarus.
quid mī abnutas. Tynd. Tibi egō abnuto. A. quid agat, sī absis longius.
[HEGIO] quid ais. quid sī adeam hunc īnsanum. Tynd. Nugas. ludificabitur,
garriet quoi neque pes umquam neque caput compareat.
ornamenta absunt: Aiacem, hunc cum uides, ipsum uides.
[HEGIO] nihili faciō. tamen adibō. Tynd. Nunc egō omninō occidi,
nunc egō inter sacrum saxumque sto, nec quid faciam sciō.
[HEGIO] dō tibi operam, Aristophontes, sī quid est quod mē uelis.
Arist. Ex mē audibis uera quae nunc falsa opinare, Hegiō.
sed hoc prīmum, mē expurigare tibi uolō, mē īnsaniam
neque tenere neque mī esse ullum morbum, nisi quod seruiō.
at ita mē rex deōrum atque hominum faxit patriae compotem,
ut istic Philocrates nōn magis est quam aut egō aut tū. H. Ehō dic mihi,
quis illic igitur est. Arist. Quem dudum dīxī ā principiō tibī.
hoc sī secus reperies, nullam causam dicō quīn mihi
et parentum et libertatis apud tē deliquiō siet.
H. quid tū ais. T. #M# tuom esse seruom et tē meum erum. H. Haud istuc rogō.
fuistin liber. Tynd. Fuī. Arist. Enim uērō nōn fuit, nugas agit.
Tynd.quī tū scis. an tū fortasse fuisti meae matri obstetrix,
quī id tam audacter dicere audes. Arist. Puerum tē uīdī puer.
Tynd. At egō tē uideō maior maiorem: em rursum tibī.
meam rem nōn cures, sī rēctē facias. num egō curō tuam.
[HEGIO] Fuitne huic pater Thēnsaurochrysonicochrysides.
Arist. Non fuit, neque egō istuc nōmen umquam audiui ante hunc diem.
Philocrati Theodoromedes fuit pater. Tynd. Pereō probe.
quīn quiescis. <i> dierectum cor meum, ac suspende tē.
tū sussultas, egō miser uix astō prae formidine.
[HEGIO] satin istuc mihi exquisitum est, fuisse hunc seruom in Alide
neque esse hunc Philocratem. A. Tam satis quam numquam hoc inuenies secus.
sed ubi is nunc est. Heg. V.I egō minime atque ipsus sē uolt maxume.
sed uide sis. Arist.quīn exploratum dicō et prouisum hoc tibī.
[HEGIO] Certon. Arist.quīn nihil, inquam, inuenies magis hoc certō certius.
Philocrates iam inde usque amicus fuit mihi ā puerō puer.
[HEGIO] Tum igitur egō deruncinatus, deartuatus sum miser
huius scelesti techinis, quī mē ut lubitum est ductauit dolis.
sed qua faciest tuos sodalis Philocrates. Arist. Dicam tibi:
macilentō ore, nasō acuto, corpore albo, oculis nigris,
subrufus aliquantum, crispus, cincinnatus. Heg. Conuenit.
Tynd. Vt quidem hercle in medium egō hodiē pessume processerim.
uae illis uirgis miseris, quae hodiē in tergō morientur meō.
[HEGIO] Verba mihi data esse uideō. Tynd. quid cessatis, compedes,
currere ad mē meaque amplecti crura, ut uōs custodiam.
[HEGIO] satin med illī hodiē scelesti capti ceperunt dolo.
illic seruom sē assimulabat, hic sēsē autem liberum.
nuculeum amisi, retinui pignori putamina.
ita mihi stolidō sursum uersum os subleuere offuciis.
hic quidem mē numquam irridebit. Colaphe, Cordalio, Corax,
ite istinc, ecferte lora. Colaphus Num lignatum mittimur.

III.u
[HEGIO] inicite huic manicas * mastigiae.
Tynd. quid hoc est negoti. quid egō deliqui. Heg. Rogas,
sator sartorque scelerum, et messor maxume.
Tynd. Non occatorem dicere audebas prius.
nam semper occant prius quam sariunt rusticī.
[HEGIO] At ut cōnfidenter * mihi contra astitit.
Tynd. Decet innocentem seruom atque innoxium
cōnfidentem esse, suom apud erum potissimum.
[HEGIO] Adstringite isti sultis uehementer manus.
Tynd. Tuos sum, tū hās quidem uel praecidi iube.
sed quid negoti est, quam ob rem suscēnses mihi.
Heg.quia mē meamque rem, quod in tē unō fuit,
tuis scelestis falsidicis fallaciis
deartuasti dilacerauisti atque opes
cōnfecisti omnēs, rēs ac rationes meas:
ita mī exemisti Philocratem fallaciis.
illum esse seruom credidi, tē liberum.
ita uosmet aiebatis itaque nomina
inter uōs permutastis. Tynd. Fateor, omnia
facta esse ita ut <tu> dicis, et fallaciis
abiisse eum abs tē mea opera atque astutia.
an, obsecrō hercle tē, id nunc suscēnses mihi.
[HEGIO] At cum cruciatū maxumō id factumst tuō.
Tynd. Dum ne ob male facta, peream, parui aestumō.
sī egō hic peribo, ast ille ut dīxit nōn redit,
at erit mī hoc factum mortuō memorabile,
<mē> meum erum captum ex seruitūte atque hostibus
reducem fecisse liberum in patriam ad patrem,
meumque potius mē caput periculō
praeoptauisse, quam is periret, ponere.
[HEGIO] Facitō ergō ut Acherunti clueas gloria.
Tynd.quī per uirtutem, periit, at nōn interit.
[HEGIO] Quandō egō tē exemplis pessumis cruciauerō
atque ob sutelas tuas tē morti misero,
uel tē interiisse uel periisse praedicent.
dum pereas, nihil intererit: dicant uiuere.
Tynd. Pol sī istuc faxis, haud sine poena feceris,
sī ille hūc rebitet, sicut cōnfidō affore.
Arist. Prō di immortales, nunc egō teneō, nunc sciō
quid hoc sit negotī. meus sodalis Philocrates
in libertate est ad patrem in patria. bene est,
nec quisquam est mihi, aeque melius cui uelim.
sed hoc mihi aegre est, mē huic dedisse operam malam,
quī nunc propter mē meaque uerba uinctus est.
[HEGIO] Votuin tē quicquam mī hodiē falsum proloqui.
Tynd. Votuistī. Heg. Cur es ausus mentiri mihi.
Tynd.quia uera obessent illī quoi operam dabam:
nunc falsa prosunt. Heg. At tibi oberunt. Tynd. Optumest.
at erum seruaui, quem seruatum gaudeo,
cui mē custodem addiderat erus maior meus.
sed malene id factum arbitrare. Heg. Pessume.
Tynd. At egō aiō rēctē, quī abs tē sorsum sentiō.
nam cogitato, sī quis hoc gnatō tuō
tuos seruos faxit, qualem haberes gratiam.
emitteresne necne eum seruom manū.
essetne apud tē is seruos acceptissimus.
responde. Heg. Opinor. Tynd. Cur ergō iratus mihi es.
Heg.quia illī fuisti quam mihi fidelior.
Tynd. quid. tū una nocte postulauisti et die
recēns captum hominem, nuperum nouicium,
tē perdocere ut melius cōnsulerem tibi,
quam illī, quīcum una <ā> puerō aetatem exegeram.
[HEGIO] Ergō ab eō petitō gratiam istam. ducite,
ubi ponderosas crassas capiat compedes.
inde ibis porrō in latomias lapidarias.
ibi quom alii octonos lapides effodiunt, nisi
cotidianō sesquiopus cōnfeceris,
Sescentoplagō nōmen indetur tibī.
Arist. Per deōs atque hominēs egō tē obtestor, Hegio,
ne tū istunc hominem perduis. Heg. Curabitur.
nam noctū neruō uinctus custodibitur,
interdius sub terra lapides eximet:
diū egō hunc cruciabo, nōn unō absoluam die.
Arist. Certumne est tibi istuc. Heg. Non moriri certius.
abducite istum actutum ad Hippolytum fabrum,
iubete huic crassas compedes impingier.
inde extra portam ad meum libertum Cordalum
in lapicidinas facite deductus siet:
atque hunc mē uelle dicite ita curarier,
ne quī deterius huic sit quam cui pessume est.
Tynd. Cur egō tē inuitō mē esse saluom postulem.
periclum uitae meae tuō stat periculō.
post mortem in morte nihil est quod metuam malī.
etsī peruiuō usque ad summam aetatem, tamen
breue spatium est perferundi quae minitas mihī.
uale atque salue, etsī aliter ut dicam meres.
tu, Aristophontes, de mē ut meruisti, ita uale.
nam mihi propter tē hoc optigit. Heg. Abducite.
Tynd. At unum hoc quaeso, sī hūc rebitet Philocrates,
ut mī eius facias conueniundi copiam.
[HEGIO] periistis, nisi hunc iam ē cōnspectū abducitis.
Tynd. Vis haec quidem hercle est, et trahi et trudi simul.—
[HEGIO] illic est abductus recta in phylacam, ut dignus est.
egō illis captiuis aliīs documentum dabo,
ne tale quisquam facinus incipere audeat.
quod absque hoc esset, quī mihi hoc fēcit palam,
usque offrenatum suis mē ductarent dolis.
nunc certum est nulli posthac quicquam credere.
satis sum semel deceptus. speraui miser
ex seruitūte mē exemisse filium:
ea spes elapsa est. perdidi unum filium,
puerum quadrimum quem mihi seruos surpuit,
neque eum seruom umquam repperi neque filium.
maior potitus hostium est. quod hoc est scelus.
quasi in orbitatem liberos produxerim.
sequere hac. reducam tē ubi fuistī. neminis
miserere certum est, quia meī miseret neminem.—
Arist. Exauspicaui ex uinclis. nunc intellegō
redauspicandum esse in catenas denuō.—

IV.I
Ergasilus Iuppiter supreme, seruas mē measque auges opes,
maximas opimitates opiparasque offers mihi,
laudem lucrum, ludum iocum, festiuitatem ferias,
pompam penum, potationis saturitatem, gaudium,
nec cuiquam hominī supplicare * nunc certum est mihī.
nam uel prodesse amicō possum uel inimicum perdere,
ita hic mē amoenitate amoena amoenus onerauit dies.
sine sacris hereditatem sum aptus effertissimam.
nunc ad senem cursum capessam hunc Hegionem, cui bonī
tantum afferō quantum ipsus ā dis optat, atque etiam amplius.
nunc certa rēs est, eodem pactō ut comici seruī solent
coniciam in collum pallium, primō ex med hanc rem ut audiat.
speroque mē ob hunc nuntium aeternum adepturum cibum.

IV.II
Hegiō Quantō in pectore hanc rem meō magis uoluto,
tantō mī aegritudō auctior est in animō.
ad illum modum sublitum os esse mī hodiē!
neque id perspicere quiuī.
quod cum scibitur, <tum> per urbem inridebor.
cum extemplō ad forum aduenero, omnēs loquentur:
 ¤ hic illest senex doctus, quoi uerba data sunt. ¤ 
sed Ergasilus estne hic, procul quem uideo.
conlectō quidem est palliō. quidnam acturust.
#ERG# Moue aps tē moram atque, Ergasile, age hanc rem.
eminor interminorque, ne mī obstiterit obuiam
nisi quis satis diū uixisse sēsē homō arbitrabitur.
nam quī obstiterit, ore sistet. Heg. Hic homō pugilatum incipit.
#ERG# Facere certumst. proinde ita omnēs itinera īnsistant sua,
ne quis in hanc plateam negoti cōnferat quicquam suī.
nam meus est ballista pugnus, cubitus catapultast mihi,
umerus aries, tum genū quemque icerō ad terram dabo,
dentilegos omnēs mortales faciam, quemque offenderō.
[HEGIO] Quae illaec eminatiost nam. nequeō mīrārī satis.
#ERG# Faciam ut huius diei locique meique semper meminerit.
[Qui mihi in cursū opstiterit, faxō uitae is extemplō opstiterit suae.]
[HEGIO] quid hic homō tantum incipissit facere cum tantis minis.
#ERG# prius edico, ne quis propter culpam capiatur suam:
continete uōs domī, prohibete ā uōbīs uim meam.
[HEGIO] Mira edepol sunt, ni hic in uentrem sumpsit cōnfidentiam.
uae miserō illī, cuius cibō iste factust imperiosior.
#ERG# Tum pistores scrofipasci, quī alunt furfuribus sues,
quārum odore praeterire nēmō pistrinum potest:
eorum sī quoiusquam scrofam in publicō cōnspexero,
ex ipsis dominis meis pugnis exculcabō furfures.
[HEGIO] Basilicas edictiones atque imperiosas habet:
satur homost, habet profectō in uentre cōnfidentiam.
#ERG# Tum piscatores, quī praebent populō pisces foetidos,
quī aduehuntur quadrupedanti crucianti cantherio,
quōrum odos subbasilicanos omnēs abigit in forum,
eis egō ora uerberabō surpiculis piscariis,
ut sciant, alienō nasō quam exhibeant molestiam.
tum lanii autem, quī concinnant liberis orbas oues,
quī locant caedundos agnos et duplam agninam danunt,
quī petroni nōmen indunt uerueci sectario,
eum egō sī in uia petronem publica cōnspexero,
et petronem et dominum reddam mortales miserrumos.
[HEGIO] Eugepae, edictiones aedilicias hic quidem habet,
mirumque adeost ni hunc fecere sibi Aetoli agoranomum.
#ERG# nōn egō nunc parasitus sum, sed regum rex regalior,
tantus uentri commeatus meō adest in portū cibus.
sed egō cessō hunc Hegionem onerare laetitia senem,
quō homine <hominum> adaeque nēmō uiuit fortunatior.
[HEGIO] Quae illaec est laetitia, quam illic laetus largitur mihi.
#ERG# heus ubi estis. ecquis <hic est. ecquis> hoc aperit ostium.
H. Hic homō ad cenam recipit sē ad mē. E. aperite hasce ambas fores
prius quam pultandō assulatim foribus exitium adferō.
H. Perlubet hunc hominem colloquī. Ergasile. E. Ergasilum quī uocat.
[HEGIO] Respice. Erg. Fortuna quod tibi nec facit nec faciet, mē iubes.
sed quis est. Heg. Respice ad mē, Hegiō sum. Erg. Óh mihi,
quantum est hominum optumorum optume, in tempore aduenis.
[HEGIO] nesciō quem ad portum nactus es ubi cenes, eō fastidis.
E. Cedō manum. H. Manum. E. Manum, inquam, cedō tuam actutum. Heg. Tene.
E. Gaude. H. quid egō gaudeam. E.quia egō impero, age gaude modō.
[HEGIO] pol maerores mī anteuortunt gaudiis. Erg. [Noli irascier]
iam egō ex corpore exigam omnis maculas maerorum tibī.
gaude audacter. Heg. Gaudeo, etsī nil sciō quod gaudeam.
#ERG# Bene facis. iube—Heg. quid iubeam. E. Ignem ingentem fierī.
H. Ignem ingentem. E. Ita dico, magnus ut sit. H. quid. mē, uolturi,
tuan causa aedis incēnsurum cēnses. Erg. Noli irascier.
iuben an nōn iubes astitui aulas, patinas elui,
† laridum atque epulas foueri foculis feruentibus.
alium pisces praestinatum abire. Heg. Hic uigilāns somniat.
#ERG# Alium porcinam atque agninam et pullos gallinaceos.
[HEGIO] scis bene esse, sī sit unde. Erg. † Pernam atque ophthalmiam,
horaeum, scombrum et trygonum et cetum, et mollem caseum.
[HEGIO] nominandi istōrum tibi erit magis quam edundi copia
hic apud mē, Ergasile. Erg. Mean mē causa hoc cēnses dicere.
[HEGIO] nec nihil hodiē nec multō plus tū hic edes, ne frustra sis.
proin tū tui cottidiani uicti uentrem ad mē afferas.
Erg.quīn ita faciam, ut <tu>tē cupias facere sumptum, etsī egō uetem.
H. Egone. E. Tune. H. Tum tū mī igitur erus es. E. Immō beneuolēns.
uin tē faciam fortunatum. Heg. Malim quam miserum quidem.
E. Cedō manum. H. Em manum. E. Di tē omnēs adiuuant. H. Nil sentiō.
#ERG# nōn enim es in senticeto, eō nōn sentis. sed iube
uasa tibi pura apparari ad rem diuinam cito,
atque agnum afferri proprium pinguem. Heg. Cur. Erg. Vt sacrufices.
H. Cui deōrum. E. #M# hercle, nam egō nunc tibi sum summus Iuppiter,
idem egō sum Salus, Fortuna, Lux, Laetitia, Gaudium.
proin tū deum hunc saturitate facias tranquillum tibī.
[HEGIO] Esurire mihi uidere. Erg. #M# quidem esurio, nōn tibī.
[HEGIO] Tuō arbitratu, facile patior. Erg. Credo, cōnsuetuss puer.
[HEGIO] iuppiter tē dique perdant. E. Te hercle—mi aequom est gratias
agere ob nuntium. tantum egō nunc portō ā portū tibi bonī:
nunc tū mihi places. Heg. Abi, stultuss, serō post tempus uenis.
#ERG# igitur olim sī aduenissem, magis tū tum istuc diceres.
nunc hanc laetitiam accipe ā mē, quam ferō. nam filium
tuom modō in portū Philopolemum uiuom, saluom et sospitem
uīdī in publica celoce, ibidemque illum adulescentulum
Aleum una et tuom Stalagmum seruom, quī aufugit domo,
quī tibi surripuit quadrimum puerum filiolum tuom.
[HEGIO] Abi in malam rem, ludis mē. Erg. Ita mē amabit sancta Saturitas,
Hegio, itaque suō mē semper condecoret cognomine,
ut egō uīdī. H. Meum gnatum. E. Tuom gnatum et genium meum.
H. Et captiuom illum Alidēnsem. E. Μὰ τὸν Ἀπόλλω. H. Et seruolum
meum Stalagmum, meum quī gnatum surripuit. Erg. Ναὶ τὰν Κόραν.
H. Iam crēdō. E. Ναὶ τὰν Πραινέστην. H. Venit. E. Ναὶ τὰν Σιγνίαν.
H. Certon. E. Ναὶ τὸν Φρουσινῶνα. H. Vide sis. E. Ναὶ τὸν Ἀλάτριον.
[HEGIO] quid tū per barbaricas urbes iuras. Erg.quia enim item asperae
sunt ut tuom uictum autumabas esse. Heg. Vae aetati tuae.
Erg.quippe quandō mihi nil credis, quod egō dicō sedulō.
sed Stalagmus quoius erat tunc nationis, cum hinc abit.
[HEGIO] siculus. Erg. At nunc Siculus nōn est, Boius est, Boiam terit:
liberorum quaerundorum causa ei, crēdō, uxor datast.
[HEGIO] dic, bonan fide tū mī istaec uerba dixisti. Erg. Bona.
[HEGIO] di immortales, iterum gnatus uideor, sī uera autumas.
#ERG# Ain tu. dubium habebis etiam, sancte quom egō iurem tibi.
postremo, Hegio, sī parua iuri iurandost fides,
uise ad portum. Heg. Facere certumst. tū intus cura quod opus est.
sume, posce, prome quid uis. tē faciō cellarium.
#ERG# nam hercle, nisi mantiscinatus probe ero, fusti pectitō.
[HEGIO] Aeternum tibi dapinabō uictum, sī uera autumas.
E. unde id. H. A mē meoque gnatō. E. Sponden tū istud. H. Spondeō.
#ERG# At egō tuom tibi aduenisse filium respondeō.
[HEGIO] Cura quam optume potes.—Erg. Bene ambula et redambula.

IV.III
illic hinc abiit, mihi rem summam credidit cibariam.
di immortales, iam ut egō collos praetruncabō tegoribus,
quanta pernis pestis ueniet, quanta labes larido,
quanta sumini absumedo, quanta callō calamitas,
quanta laniis lassitudo, quanta porcinariis.
nam sī alia memorem, quae ad uentris uictum conducunt, morast.
nunc ibo, ut prō praefectura mea iūs dicam larido,
et quae pendent indemnatae pernae, eis auxilium ut feram.—

IV.IV
Puer Diespiter tē dique, Ergasile, perdant et uentrem tuom,
parasitosque omnis, et quī posthac cenam parasitis dabit.
clades calamitasque, intemperies modō in nostram aduenit domum.
quasi lupus esuriēns <ille> metui ne in mē faceret impetum.
ubi * * * impetum
nimisque hercle egō illum male formidabam, ita frendebat dentibus.
adueniēns deturbauit totum cum carne carnarium:
arripuit gladium, praetruncauit tribus tegoribus glandia.
aulas calicesque omnēs cōnfregit, nisi quae modiales erant.
cocum percontabatur, possentne seriae feruescere.
cellas refregit omnis intus reclusitque armarium.
adseruate istunc, sultis, seruī. egō ibo, ut conueniam senem,
dicam ut sibi penum alium adornet, siquidem sēsē uti uolet.
nam hic quidem, ut adornat, aut iam nihil est aut iam nihil erit.—

V.I
Hegiō Ioui disque agō gratias meritō magnas,
quom reducem tuō tē patrī reddiderunt
quomque ex miseriis plurimis mē exemerunt,
† quae adhuc carēns dum hūc fui sustentabam,
quomque hunc cōnspicor in potestate nostra,
quomque huius reperta est fides firma nōbīs.
Philopolemus Satis iam dolui ex animo, et cura mē satis et lacrumis maceraui,
satis iam audiui tuas aerumnas, ad portum mihi quās memorastī.
hoc agamus. Philocrates quid nunc, quoniam tecum seruaui fidem
tibique hunc reducem in libertatem feci. Heg. Fecisti ut tibi,
Philocrates, numquam referre gratiam possim satis,
proinde ut tū promerituss de mē et filiō. Philop. Immō potes,
pater, et poteris et egō potero, et di eam potestatem dabunt
ut beneficium bene merenti nostrō meritō muneres.
sicut nunc potes, pater mī, facere meritō maxume.
[HEGIO] quid opust uerbis. lingua nullast qua negem quidquid roges.
Philocr. Postulō abs tē, ut mī illum reddas seruom, quem hic reliqueram
pignus prō mē, quī mihi melior quam sibi semper fuit,
prō bene factis eius ut ei pretium possim reddere.
[HEGIO] Quod bene fecisti referetur gratia id quod postulas.
et id et aliud, quod mē orabis, impetrabis. atque tē
nōlim suscēnsere quod egō iratus ei feci male.
Philocr. quid fecisti. Heg. In lapicidinas compeditum condidi,
ubi resciui mihi data esse uerba. Philocr. Vae miserō mihi,
propter meum caput labores hominī euenisse optumō.
[HEGIO] At ob eam rem mihi libellam prō eō argenti ne duis:
gratiis ā mē, ut sit liber, ducitō. Philocr. Edepol, Hegio,
facis benigne. sed quaeso, hominem ut iubeas arcessī. Heg. Licet.
ubi estis uōs. ite actutum, Tyndarum hūc arcessite.
uōs ite intrō. interibi egō ex hac statua uerberea uolō
erogitare, meō minore quid sit factum filiō.
uōs lauate interibī. Philop. Sequere hac, Philocrates, mē intrō.— Philocr. Sequor.—

V.II
[HEGIO] Age tū illuc procede, bone uir, lepidum mancupium meum.
Stalagmus quid mē oportet facere, ubi tū talis uir falsum autumas.
fui egō bellus, lepidus: bonus uir numquam, neque frugi bonae,
neque erō umquam, ne <erres>: spem ponas mē bonae frugi fore.
[HEGIO] propemodum ubi loci fortunae tuae sint facile intellegis.
sī eris uerax, tua ex rē, facies ex mala meliusculam.
rēctē et uera loquere, sed neque uērē neque <tu> rēctē adhuc
fecisti umquam. Stal. Quod egō fatear, credin pudeat cum autumes.
[HEGIO] At egō faciam ut pudeat, nam in ruborem tē totum dabō.
Stal. Eia, crēdō egō imperitō plagas minitaris mihī.
tandem ista aufer <ac> dic quid fers, ut feras hinc quod petis.
[HEGIO] satis facunduss. sed iam fieri dicta compendi uolō.
Stal. Vt uis fiat. Heg. Bene morigerus fuit puer, nunc nōn decet.
hoc agamus. iam animum aduorte ac mihi quae dicam edissere.
[sī eris uerax, <ex> tuis rebus feceris meliusculas.]
Stal. Nugae istaec sunt. nōn mē cēnses scire quid dignus siem.
[HEGIO] At ea subterfugere potis es pauca, sī nōn omnia.
Stal. Pauca effugiam, sciō. nam multa euenient, et meritō meo,
quia et fugi et tibi surripui filium et eum uendidī.
[HEGIO] Cui hominī. Stal. Theodoromedi in Alide Polyplusio,
sex minis. Heg. Prō di immortales, is quidem huius est pater
Philocratī. Stal.quīn melius noui quam tū et uīdī saepius.
[HEGIO] serua, Iuppiter supreme, et mē et meum gnatum mihī.
Philocrates, per tuom tē genium obsecro, exi, tē uolō.

V.III
Philocrates Hegio, assum. sī quid mē uis, impera. Heg. Hic gnatum meum
tuō patrī ait sē uendidisse sex minis in Alide.
Philocr. Quam diū id factum est. Stal. Hic annus incipit uicēnsimus.
Philocr. Falsa memorat. Stal. Aut egō aut tū. nam tibi quadrimulum
tuos pater peculiarem paruolō puerō dedit.
Philocr. quid erat ei nōmen. sī uera dicis, memoradum mihī.
Stal. Paegnium uocitatust, post uōs indidistis Tyndarō.
Philocr. Cur egō tē nōn noui. Stal.quia mōs est obliuisci hominibus
neque nouisse cuius nihili sit faciunda gratia.
Philocr. Dic mihi, isne istic fuit, quem uendidisti meō patrī,
quī mihi peculiaris datus est. Stal. Huius fīlius.
[HEGIO] V.VItne is homo. Stal. Argentum accepi, nil curaui ceterum.
[HEGIO] quid tū ais. Philocr.quīn istic ipsust Tyndarus tuos fīlius,
ut quidem hic argumenta loquitur. nam is mecum ā puerō puer
bene pudiceque educatust usque ad adulescentiam.
[HEGIO] Et miser sum et fortunatus, sī <uōs> uera dicitis.
eō miser sum quia male illī feci, sī gnatust meus.
eheu, quom egō plus minusue feci quam <mē> aequom fuit.
quod male feci crucior. modō sī īnfectum fieri possiet.
sed eccum incedit hūc ōrnātus haud ex suis uirtutibus.

V.IV
Tyndarus Vidi egō multa saepe picta, quae Acherunti fierent
cruciamenta, uerum enim uērō nulla adaeque est Acheruns
atque ubi egō fui, in lapicidinis. illic ibi demumst locus,
ubi labore lassitudō est exigunda ex corpore.
nam ubi illō adueni, quasi patriciis pueris aut monerulae,
aut anites aut coturnices dantur, quīcum lusitent,
itidem mī haec aduenienti upupa, quī mē delectem, datast.
sed erus eccum ante ostium, et erus alter eccum ex Alide
rediit. Heg. Salue, exoptate gnate mī. Tynd. Hem, quid gnate mī.
attat, sciō cur tē patrem adsimules esse et mē filium:
quia mī item ut parentes lucis das tuendi copiam.
Philocr. Salue, Tyndare. T. Et tu, quoius causa hanc aerumnam exigō.
Philocr. At nunc liber in diuitias faxō uenies. nam tibi
pater hic est. hic seruos, quī tē huic hinc quadrimum surpuit,
uendidit patrī meō tē sex minis, is tē mihi
paruolum peculiarem paruolō puerō dedit:
illic indicium fēcit. nam hunc ex Alide hūc reduximus.
Tynd. quid huius filium. Philocr. Intus eccum fratrem germanum tuom.
[Tynd. quid tū ais. adduxtin illum huius captiuom filium.
Philocr.quīn, inquam, intus hic est. T. Fecisti edepol et rēctē et bene.
Philocr. Nunc tibi pater hic est: hic fur est tuos, quī paruom hinc tē abstulit.
Tynd. At egō hunc grandis grandem natū ob furtum ad carnificem dabō.
Philocr. Meritus est. T. Ergō edepol <merito> meritam mercedem dabō.
sed <tu> dic orō: pater meus tune es. Heg. Egō sum, gnate mī.
Tynd. Nunc demum in memoriam redeo, cum mecum recogitō.]
nunc edepol demum in memoriam regredior, audisse mē
quasi per nebulam, Hegionem meum patrem uocarier.
[HEGIO] is egō sum. Philocr. Compedibus quaesō ut tibi sit leuior fīlius
atque huic grauior seruos. Heg. Certum est principiō id praeuortier.
eamus intro, ut arcessatur faber, ut istas compedes
tibi adimam, huic dem. Stal. Quoi peculi nihil est, rēctē feceris.
Caterua Spectatores, ad pudicos mōrēs facta haec fabula est,
neque in hac subigitationes sunt neque ulla amatiō
nec pueri suppositiō nec argenti circumductio,
neque ubi amāns adulescēns scortum liberet clam suom patrem.
huius modi paucas poetae reperiunt comoedias,
ubi bonī meliores fiant. nunc uōs, sī uōbīs placet
et sī placuimus neque odiō fuimus, signum hoc mittite:
quī pudicitiae esse uoltis praemium, plausum date.

CASINA
PROLOGUS
Saluere iubeō spectatores optumos,
fidem quī facitis maxumi, et uōs Fides.
sī uerum dīxī, signum clarum date mihi,
ut uōs mī esse aequos iam inde ā principiō sciam.
quī utuntur uinō uetere sapientis putō
et quī libenter ueteres spectant fabulas.
<atque> antiqua opera et uerba cum uōbīs placent,
aequom est placere ante <alias> ueteres fabulas:
nam nunc nouae quae prodeunt comoediae
multō sunt nequiores quam nummi nouī.
nōs postquam populi rumore intelleximus
studiose expetere uōs Plautinas fabulas,
antīquam eius edimus comoediam,
quam uōs probastis quī estis in senioribus.
nam iuniorum quī sunt nōn norunt, sciō.
uerum ut cognoscant dabimus operam sedulō.
haec cum prīmum acta est, uicit omnis fabulas.
ea tempestate flos poetarum fuit,
quī nunc abierunt hinc in communem locum.
sed tamen absentes prosunt <pro> praesentibus.
uōs omnēs opere magnō esse oratos uolō,
benigne ut operam detis ad nostrum gregem.
eicite ex animō curam atque alienum aes *
ne quis formidet flagitatorem suom:
ludi sunt, ludus datus est argentariis.
tranquillum est, Alcedonia sunt circum forum:
ratione utuntur, ludis poscunt neminem,
secundum ludos reddunt autem neminī.
aures uociuae sī sunt, animum aduortite:
comoediai nōmen dare uōbīs uolō.
Clerumenoe uocatur haec comoedia
graece, latine Sortientes. Deiphilus
hanc graece scripsit, post id rursum denuō
latine Plautus cum latranti nomine.
senex hic maritus habitat. ei est fīlius,
is una cum patre in illīsce habitat aedibus.
est ei quidam seruos, quī in morbō cubat,
immō hercle uērō in lecto, ne quid mentiar.
is seruos, sed abhinc annos factum est sedecim,
quom cōnspicatust primulō crepusculō
puellam exponī. adit extemplō ad mulierem
quae illam exponebat, orat ut eam det sibi:
exorat, aufert. detulit recta domum,
dat erae suae, orat ut eam curet, educet.
era fēcit, educauit magna industria,
quasi sī esset ex sē nata, nōn multō secus.
postquam ea adoleuit ad eam aetatem, ut uiris
placere posset, eam puellam hic senex
amat efflictim, et item contra fīlius.
nunc sibi uterque contra legiones parat,
paterque filiusque, clam alter alterum:
pater adlegauit uilicum, quī posceret
sibi istanc uxōrem: is sperat, sī ei sit data,
sibi fore paratas clam uxōrem excubias foris.
fīlius is autem armigerum adlegauit suom,
quī sibi eam uxōrem poscat: scit, sī id impetret,
futurum quod amat intra praesepis suas.
senis uxor sēnsit uirum amori operam dare,
propterea una cōnsentit cum filiō.
ille autem postquam filium sēnsit suom
eandem illam amāre et esse impedimentō sibi,
hinc adulescentem peregre ablegauit pater.
sciēns ei mater dat operam absenti tamen.
is, ne exspectetis, hodiē in hac comoedia
in urbem nōn redibit: Plautus noluit,
pontem interrupit, quī erat ei in itinere.
sunt hic, inter sē quos nunc crēdō dicere:
 ¤ quaesō hercle, quid istuc est. seruiles nuptiae.
seruin uxōrem ducent aut poscent sibi.
nouom attulerunt, quod fit nusquam gentium. ¤ 
at egō aiō id fieri in Graecia et Carthagini,
et hic in nostra terra † in Apulia.
maioreque opere ibi seruiles nuptiae
quam liberales etiam curari solent.
id ni fit, mecum pignus sī quis uolt datō
in urnam mulsi, Poenus dum iudex siet
uel Graecus adeō, uel mea causa Apulus.
quid nunc. nihil agitis. sentio, nēmō sitit.
reuortar ad illam puellam expositiciam:
quam seruī summa ui sibi uxōrem expetunt,
ea inuenietur et pudica et libera,
ingenua Atheniēnsis, neque quicquam stupri
faciet profectō in hac quidem comoedia.
mox hercle uero, post trānsactam fabulam,
argentum sī quis dederit, ut egō suspicor,
ultrō ibit nuptum, nōn manebit auspices.
tantum est. ualete, bene rem gerite et uincite
uirtūte uera, quod fecistis antidhac.

I.I
Olympiō Non mihi licere meam rem mē solum, ut uolō,
loqui atque cogitare, sine ted arbitro.
quid tu, malum, mē sequere. Chalinusquia certum est mihi,
quasi umbra, quoquō tū ibis, tē semper sequī.
quīn edepol etiam sī in crucem uis pergere,
sequi decretumst. dehinc conicitō ceterum,
possisne necne clam mē sutelis tuis
praeripere Casinam uxōrem, proinde ut postulas.
#OL# quid tibi negotist mecum. Chal. quid ais, impudēns.
quid in urbe reptas, uilice haud magni preti.
#OL# lubet. Chal.quīn ruri es in praefectura tua.
quīn potius quod legatum est tibi negotium,
id curas atque urbanis rebus tē apstines.
hūc mihi uenisti spōnsam praereptum meam:
abi rus, abi dierectus tuam in prouinciam.
#OL# chaline, nōn sum oblitus officium meum:
praefeci ruri rēctē quī curet tamen.
egō hūc quod ueni in urbem sī impetrauero,
uxōrem ut istam ducam, quam tū deperis,
bellam et tenellam Casinam, cōnseruam tuam,
quandō egō eam mecum rus uxōrem abduxero,
ruri incubabō usque in praefectura mea.
Chal. Tun illam ducas. hercle mē suspendio,
quam tū eius potior fias, satiust mortuom.
#OL# mea praedast illa: proin tū tē in laqueum induas.
Chal. Ex sterculinō effosse, tua illaec praeda sit.
#OL# scies hoc ita esse. Chal. Vae tibī. Ol. Quot tē modis,
sī uiuo, habēbō in nuptiis miserum meis.
Chal. quid tū mihi facies. Ol. Egone quid faciam tibi.
prīmum omnium huic lucebis nouae nuptae facem.
postilla, ut semper, improbus nihilique eris:
post id locorum quandō ad uillam ueneris,
dabitur tibi amphora una et una semita,
fōns unus, unum ahenum et octō dolia:
quae nisi erunt semper plena, egō tē implebō flagris.
ita tē aggerunda curuom aqua faciam probe,
ut postilena possit ex tē fierī.
post autem erui nisi tū aceruom ederis
aut quasi lumbricus terram, quod tē postules
gustare quicquam, numquam edepol ieiunium
ieiunumst aeque atque egō tē ruri reddibō.
post id, quom lassus fueris et famelicus,
noctū ut condigne tē cubes curabitur.
Chal. quid facies. Ol. Concludere in fenestram firmiter,
unde auscultare possis quom egō illam ausculer:
quom mī illa dicet  ¤ mī animule, mī Olympio,
mea uita, mea mellilla, mea festiuitas,
sine tuos ocellos deosculer, uoluptas mea,
sine amabō ted amari, meus festus dies,
meus pullus passer, mea columba, mī lepus ¤ ,
quom mī haec dicentur dicta, tum tu, furcifer,
quasi mus, in mediō pariete uersabere.
nunc ne tū tē mihi respondere postules,
abeō intrō. taedet tui sermonis.—Chal. Te sequor.
hic quidem pol certō nil ages sine med arbitrō.—

II.I
Cleostrata Obsignate cellas, referte anulum ad mē:
egō hūc trānseō in proxumum ad meam uicinam.
uir sī quid uolet mē, facite hinc accersatis.
Pardalisca Prandium iusserat senex sibi pararī.
Cleost. St´, tace atque abī. neque parō neque hodiē coquetur,
quandō is mī et filiō aduorsatur suō
animī amorisque causa sui,
flagitium illud hominis. egō illum fame, egō illum siti,
maledictis, malefactis amatorem ulciscar,
egō pol illum probe incommodis dictīs angam,
faciam uti proinde ut est dignus uitam colat,
acheruntis pabulum,
flagiti persequentem†
stabulum nequitiae.
nunc hūc meas fortunas eō questum ad uicinam.
sed foris concrepuit, atque eapse eccam egreditur foras:
nōn pol per tempus iter hūc mī incepī.

II.II
Myrrhina Sequimini, comites, in proxumum mē hūc. heus uōs, ecquis haec quae loquor audit.
egō hic ero, uir sī aut quispiam quaeret.
nam ubi domī sola sum, sopor manus caluitur.
iussin colum ferri mihi. Cleost. Myrrhina, salue.
Myrr. Salue mecastor. sed quid tū es tristis, amabo.
Cleost. Ita solent omnēs quae sunt male nuptae:
domī et foris aegre quod siet, satis semper est.
nam egō ibam ad tē. Myrr. Et pol egō istuc ad tē.
sed quid est quod tuō nunc animō aegrest.
nam quod tibi est aegre, idem mī est diuidiae.
Cleost. Credō ecastor, nam uicinam neminem amō meritō magis quam tē
nec † qua in plura sint mihi quae egō uelim.
Myrr. Amō tē, atque istuc expetō scire quid sit.
Cleost. Pessumis mē modis despicatur domī.
Myrr. Hem, quid est. dic idem (nam pol haū satis meō
corde accepi querellas tuas) opsecrō.
Cleost. Vir mē habet pessumis despicatam modis,
nec mihi iūs meum optinendi optiō est.
Myrr. Mira sunt, uera sī praedicas, nam uiri
iūs suom ad mulieres optinere haud queunt.
Cleost.quīn mihi ancillulam ingratiis postulat,
quae mea est, quae meō educta sumptū siet,
uilicō suō sē dare,
sed ipsus eam amat. Myrr. Obsecrō
tace. Cleost. Nam hic nunc licet dicere:
nōs sumus. Myrr. Ita est. unde ea tibi est.
nam peculi probam nil habere addecet
clam uirum, et quae habet, partum ei haud commode est,
quīn uirō aut subtrahat aut stuprō inuenerit.
hoc uiri cēnseō esse omne, quidquid tuom est.
Cleost. Tū quidem aduorsum tuam amicam omnia loqueris.
Myrr. Tace sis, stulta, et mī ausculta. noli sis tū illī aduorsari,
sine amet, sine quod libet id faciat, quandō tibi nil domī delicuom est.
Cleost. Satin sana es. nam tū quidem aduorsus tuam istaec rem loquere. Myrr. īnsipiēns,
semper tū huic uerbō uitatō abs tuō uirō. #C# Cui uerbo. #M# ei foras, mulier.
Cleost. St, tace, #M# quid est. #C# em. #M# quis est, quem uides. #C# Vir
eccum it. intrō abi, adpropera, age amabō. Myrr. Impetras, abeō.
Cleost. Mox magis cum otium mī et tibi erit, igitur
tecum loquar. nunc uale. Myrr. Valeas.—

II.III
Lysidamus Omnibus rebus egō amorem crēdō et nitoribus nitidis anteuenire,
nec potis quicquam commemorari quod plus salis plusque leporis hodiē
habeat. cocos equidem nimis demiror, <tot> quī utuntur condimentis,
eos eō condimentō unō <nōn> utier, omnibus quod praestat.
nam ubi amor condimentum inerit, cuiuis placituram <escam> crēdō.
neque salsum neque suaue esse potest quicquam, ubi amor nōn admiscetur:
fel quod amarumst, id mel faciet, hominem ex tristi lepidum et lenem.
hanc egō de mē coniecturam domī faciō magis quam ex auditis.
quī quom amō Casinam, magis niteo, munditiis munditiam antideō:
myropolas omnēs sollicito, ubicumque est lepidum unguentum, unguor,
ut illī placeam. et placeo, ut uideor. sed uxor mē excruciat, quia uiuit.
tristem astare aspiciō. blande haec mihi mala rēs appellanda est.
uxor mea meaque amoenitas, quid tū agis. #C# Abi atque abstine manum.
#LYS# heia, mea Iuno, nōn decet esse tē tam tristem tuō Iouī.
quō nunc abis. #C# Mitte mē. L. Mane. #C# Non maneō. L. At pol egō tē sequar.
Cleost. Óbsecro, sanun est. Lys. Sanus quom ted amō.
Cleost. Nolō ames. Lys. Non potes impetrare. Cleost. enecas.
#LYS# Vera dicas uelim. Cleost. Credō egō istuc tibī.
#LYS# Respice, ō mī lepos. Cleost. Nempe ita ut tū mihi es.
unde hic, amabo, unguenta olent. Lys. Oh perii, manufestō miser
teneor. cessō caput palliō detergere.
ut tē bonus Mercurius perdat, mýropola, quia haec mihi dedistī.
Cleost. ehō tū nihili, cana culex, uix teneor quīn quae decent tē dicam,
senecta aetate unguentatus per uias, ignaue, incedis.
#LYS# pol egō amicō dedi cuidam operam, dum emit unguenta. Cl. Vt citō commentust.
ecquid tē pudet. Lys. Ómnia quae tū uis. Cleost. V.I in lustra iacuisti.
#LYS# egone in lustra. Cleost. Sciō plus quam tū mē arbitrare. Lys. quid id est. quid scis.
Cleost. Te sene omnium † senem neminem esse ignauiorem.
unde is, nihili. ubi fuisti. ubi lustratuss. ubi bibisti.
mades mecastor: uide, palliolum ut rugat. Lys. Di mē et tē īnfelicent,
sī egō in os meum hodiē uini guttam indidī. Cleost. Immō age, ut lubet,
bibe, es, disperde rem. Lys. Óhe, iam satis, uxor, comprime tē, nimium tinnis,
relinque aliquantum orationis, crās quod mecum litiges.
sed quid ais. iam domuisti animum, potius ut quod uir uelit
fieri, id facias, quam aduersere contra. Cleost. Qua de rē. Lys. Rogas.
super ancilla Casina, ut detur nuptum nostrō uilico,
seruō frugi atque ubi illī bene sit ligno, aqua calida, cibo,
uestimentis, ubique educat puerōs quos pariat † potius
quam illī seruō nequam des, armigerō nili atque improbo,
cui hominī hodiē peculi nummus nōn est plumbeus.
Cleost. Mirum ecastor, tē senecta aetate officium tuom
nōn meminisse. Lys. quid iam. C.quia, sī facias rēctē aut commode,
mē sinas curare ancillas, quae mea est curatiō.
#LYS# quī, malum, hominī scutigerulō dare lubet. Cleost.quia enim filiō
nōs oportet opitulari unicō. Lys. At quamquam unicust,
nihilō magis ille unicust mihi fīlius quam egō illī pater:
illum mī aequiust quam mē illī quae uolō concedere.
Cleost. Tū ecastor tibi, homo, malam rem quaeris. Lys. Subolet, sentiō.
egone. Cleost. Tū. nam quid friguttis. quid istuc tam cupide cupis.
#LYS# Vt enim frugi seruō detur potius quam seruō improbō.
Cleost. quid sī egō impetrō atque exorō ā uilico, causa mea
ut eam illī permittat. Lys. quid sī egō autem ab armigerō impetro,
<ut> eam illī permittat. atque hoc crēdō impetrassere.
Cleost. Conuenit. uin tuis Chalinum hūc euocem uerbis foras.
tū eum orato, egō autem orabō uilicum. Lys. Sane uolō.
Cleost. Iam hic erit. nunc experiemur, nostrum uter sit blandior.—
#LYS# hercules dique istam perdant, quod nunc liceat dicere.
egō discrucior miser amore, illa autem quasi ob industriam
mī aduorsatur. subolet hoc iam uxori quod egō machinor:
propter eam rem magis armigerō dat operam de industria.

II.IV
quī illum di omnēs deaeque perdant. Chalinus Te uxor aiebat tua
mē uocare. Lys. Egō enim uocari iussī. Chal. Eloquere quid uelis.
#LYS# prīmum egō tē porrectiore fronte uolō mecum loquī.
stultitia est ei tē esse tristem, cuius potestas plus potest.
probum tē et frugi hominem iam pridem esse arbitror. Chal. Intellegō.
quīn, sī ita arbitrare, emittis mē manū. Lys.quīn id uolō.
sed nihil est, mē cupere factum, nisi tū factis adiuuas.
Chal. quid uelis modō id uelim mē scire. Lys. Ausculta, egō ēloquar.
Casinam egō uxōrem promisi uilicō nostrō dare.
Chal. At tua uxor filiusque promiserunt mihī. Lys. Sciō.
sed utrum nunc tū caelibem tē esse mauis liberum
an maritum seruom aetatem degere et gnatos tuos.
optiō haec tua est: utram hārum uis condicionem accipe.
Chal. Liber sī sim, meō periclō uiuam. nunc uiuō tuō.
de Casina certum est concedere hominī natō neminī.
#LYS# intrō abi atque actutum uxōrem hūc euoca ante aedis cito,
et sitellam hūc tecum effertō cum aqua, et sortis. Chal. Satis placet.
#LYS# egō pol istam iam aliquouorsum tragulam deciderō.
nam sī sic nihil impetrare potero, saltem sortiar.
ibi egō tē et suffragatores tuos ulciscar. Chal. Attamen
mī obtinget sors. Lys. Vt quidem pol pereas cruciatū malō.
Chal. #M# illa nubet, machinare quid lubet quō uis modō.
#LYS# abin hinc ab oculis. Chal. Inuitus mē uides, uiuam tamen.—
#LYS# sumne egō miser homo. satin omnēs <rēs> sunt aduorsae mihi.
iam metuō, ne Olympionem mea uxor exorauerit
ne Casinam ducat: sī id factum est, ecce mē nullum senem.
sī nōn impetrauit, etiam specula in sortist mihī.
sī sors autem decolassit, gladium faciam culcitam
eumque incumbam. sed progreditur optume eccum Olympiō.

II.u
Olympiō Vna edepol opera in furnum calidum conditō
atque ibi torretō mē prō pane rubido,
era, qua istuc opera ā mē impetres quod postulas.
#LYS# saluos sum, salua spes est, ut uerba audiō.
#OL# quid tū mē tua, era, libertate territas.
quī sī tū nolis filiusque etiam tuos,
uōbīs inuitis atque amborum ingratiis
una libella liber possum fierī.
#LYS# quid istuc est. quīcum litigas, Olympio.
#OL# cum eadem qua tū semper. Lys. Cum uxore mea.
#OL# Quam tū mī uxōrem. quasi uenator tū quidem es:
dies atque noctes cum cane aetatem exigis.
#LYS# quid agit, quid loquitur tecum. Ol. Orat, obsecrat,
ne Casinam uxōrem ducam. Lys. quid tū postea.
#OL# negaui enim ipsi mē concessurum Ioui,
sī is mecum oraret. Lys. Di tē seruassint mihī.
#OL# nunc in fermentō totast, ita turget mihī.
#LYS# egō edepol illam mediam diruptam uelim.
#OL# crēdō edepol esse, siquidem tū frugi bonae es.
uerum edepol tua mihi odiosa est amatiō:
inimica est tua uxor mihi, inimicus fīlius,
inimici familiares. Lys. quid id refert tua.
unus tibi hic dum propitius sit Iuppiter,
tū istos minutos caue deōs flocci feceris.
#OL# nugae sunt istae magnae. quasi tū nescias,
repente ut emoriantur humani Ioues.
responde: sī tū Iuppiter sis mortuos,
cum ad deōs minoris redierit regnum tuom,
quis mihi subueniet tergō aut capiti aut cruribus.
#LYS# opinione melius rēs tibi habeat tua,
sī hoc impetramus, ut egō cum Casina cubem.
#OL# nōn hercle opinor posse, ita uxor acriter
tua īnstat, ne mihi detur. Lys. At egō sic agam:
coniciam sortis in sitellam et sortiar
tibi et Chalinō. ita rem natam intellegō:
necessum est uorsis gladiis depugnarier.
#OL# quid sī sors aliter quam uoles euenerit.
#LYS# bene dice. dis sum fretus, deōs sperabimus.
#OL# nōn egō istud uerbum empsim tittibiliciō.
nam omnēs mortales dis sunt freti, sed tamen
uīdī egō dis fretos saepe multos decipī.
#LYS# st, tace parumper. Ol. quid uis. Lys. Eccum exit foras
Chalinus intus cum sitella et sortibus.
nunc nōs conlatis signis depugnabimus.

II.ui
Cleostrata Face, Chaline, certiorem mē, quid meus uir mē uelit.
Chalinus ille edepol uidere ardentem tē extra portam mortuam.
Cleost. Credō ecastor uelle. Chal. At pol egō haū crēdō, sed certō sciō.
#LYS# plus artificum est mihi quam rebar: hariolum hunc habeō domī.
quid sī propius attollamus signa eamusque obuiam.
sequere. quid uōs agitis. Chal. Adsunt quae imperauisti omnia:
uxor, sortes, situla atque egomet. Ol. Te unō adest plus quam egō uolō.
Chal. Tibi quidem edepol ita uidetur. stimulus egō nunc sum tibi,
fodicō corculum. adsudascis iam ex metu, mastigia.
L. Tace, Chaline. Ch. Comprime istum. Ol. Immō istunc, quī didicit dare.
#LYS# adpone hic sitellam, sortis cedō mihī. animum aduortite.
atque egō cēnsui aps tē posse hoc mē impetrare, uxor mea,
Casina ut uxor mihi daretur. et nunc etiam cēnseō.
Cleost. Tibi daretur illa. Lys. Mihi enim—ah, nōn id uolui dicere:
dum mihi uolui, huic dīxī, atque adeō mihi dum cupio—perperam
iam dudum hercle fabulor. Cleost. Pol tū quidem, atque etiam facis.
#LYS# huic—immō hercle mihi—uah, tandem redii uix ueram in uiam.
Cleost. Per pol saepe peccas. Lys. Ita fit, ubi quid tantō opere expetas.
sed tē uterque tuō prō iure, egō atque hic, oramus. Cleost. quid est.
#LYS# dicam enim, mea mulsa: de istac Casina huic nostrō uilicō
gratiam facias. Cleost. At pol egō neque faciō neque cēnseō.
#LYS# tum igitur egō sortis utrimque * iam. Cleost.quis uotat.
#LYS# optimum atque aequissimum istud esse iure iudicō.
postremo, <sī> illuc quod uolumus eueniet, gaudebimus.
sin secus, patiemur animis aequis. tene sortem tibī.
uide quid scrīptum est. O. Vnum. Ch. Iniquom est, quia isti prius quam mihi dedit.
#LYS# accipe hanc sis. Chal. Cedō. mane, unum uenit in mentem modō:
uide ne quae illic īnsit alia sortis sub aqua. Lys. Verbero,
men tē cēnses esse. Cleost. Nulla est. habe quietum animum modō.
Chal. Quod bonum atque fortunatum sit mihi—Ol. Magnum malum
tibi quidem edepol crēdō eueniet. noui pietatem tuam.
sed mane dum: num ista aut populna sors aut abiegnast tua.
Chal. quid tū id curas. Ol.quia enim metuō, ne in aqua summa natet.
#LYS# †Auge caue. conicite sortes nunciam ambō hūc. eccere.
uxor, aequa. Ol. Noli uxori credere. Lys. Habe animum bonum.
#OL# crēdō hercle, hodiē deuotabit sortis sī attigerit. Lys. Tace.
#OL# taceō. deōs quaeso—Chal. Vt quidem tū hodiē canem et furcam feras.
#OL# mihi ut sortitō eueniat—Chal. Vt quidem hercle pedibus pendeas.
#OL# at tū ut oculos emungare ex capite per nasum tuos.
Chal. quid times. paratum oportet esse iam laqueum tibī.
#OL# periistī. L. Animum aduortite ambō. O. Taceō. L. Nunc tu, Cleostrata,
ne ā mē memores malitiose de hac rē factum aut suspices,
tibi permittō: tute sortī. Ol. Perdis mē. Chal. Lucrum facit.
Cleost. Bene facis. Chal. Deos quaeso—ut tua sors ex sitella effugerit.
#OL# ain tu. quia tute es fugitiuos, omnēs tē imitari cupis.
utinam tua quidem, sicut <factum esse> Herculeis praedicant
quondam prognatis, in sortiendō sors deliquerit.
Chal. Tū ut liquescas ipse, actutum uirgis calefactabere.
#LYS# hoc age sis, Olympiō. Ol. #S# hic litteratus mē sinat.
#LYS# Quod bonum atque fortunatum mihi sit. Ol. Ita uero, et mihī.
Chal. Non. Ol. Immō hercle. Chal. Immō mihi hercle. Cleost. Hic uincet, tū uiues miser.
#LYS# percide os tū illī † hodiē. age, ecquid fit. ne obiexis manum.
#OL# compressan palma an porrecta ferio. Lys. Age ut uis. Ol. Em tibī.
Cleost. quid tibi istunc tactiō est. Ol.quia Iuppiter iussit meus.
Cleost. Feri malam, ut ille, rursum. Ol. Perii, pugnis caedor, Iuppiter.
#LYS# quid tibi tactiō hunc fuit. Chal.quia iussit haec Iunō mea.
#LYS# patiundum est, siquidem mē uiuō mea uxor imperium exhibet.
Cleost. Tam huic loqui licere oportet quam istī. Ol. Cur omen mihi
uituperat. Lys. Malo, Chaline, tibi cauendum cēnseō.
Chal. Temperi, postquam oppugnatum est os. Lys. Age, uxor, nunciam
sortī. uōs aduortite animum. prae metū ubi sim nesciō.
perii, cor lienosum, opinor, habeo, iam dudum salit,
de labore pectus tundit. Cleost. Teneō sortem. Lys. Ecfer foras.
Ch. Iamne mortuoss. Ol. Ostende. mea <haec> est. Ch. Mala crux east quidem.
Cleost. Victus es, Chaline. Lys. Cum nōs di iuuere, Olympio,
gaudeō. Ol. Pietate factum est mea atque maiorum meum.
Ly. Intrō abi, uxor, atque adorna nuptias. Cleost. Faciam ut iubes.
#LYS# scin tū rus hinc esse ad uillam longe quō ducat. Cleost. Sciō.
L. Intrō abi et, quamquam hoc tibi aegre est, tamen fac accures. CL. Licet.—
#LYS# eamus nōs quoque intro, hortemur ut properent. O. Numquid moror.—
#LYS# nam praesente hoc plura uerba <fieri> nōn desiderō.—

II.uii
Chalinus #S# nunc mē suspendam, meam operam luserim
et praeter operam restim sumpti fecerim
et meis inimicis uoluptātem creauerim.
quid opus est, quī sic mortuos. equidem tamen
sorti sum uictus, Casina nubet uilicō.
atque id nōn tam aegrest iam, uicisse uilicum,
quam id expetiuisse opere tam magnō senem,
ne ea mihi daretur atque ut illī nuberet.
ut ille trepidabat, ut festinabat miser.
ut sussultabat, postquam uicit uilicus.
attat, concedam hūc, audiō aperiri foris,
meī beneuolentes atque amici prodeunt.
hinc ex īnsidiis hisce egō īnsidias dabō.

II.uiii
Olympiō Sine modō rus ueniat: egō remittam ad tē uirum
cum furca in urbem tamquam carbonarium.
Lysidamus Ita fieri oportet. Ol. Factum et curatum dabō.
#LYS# Volui Chalinum, sī domī esset, mittere
tecum obsonatum, ut etiam in maerore īnsuper
inimicō nostrō miseriam hanc adiungerem.
Chal. Recessim cedam ad parietem, imitabor nepam.
captandust hōrum clanculum sermō mihī.
nam illōrum mē alter cruciat, alter macerat.
at candidatus cedit hic mastigia,
stimulorum loculī. protollō mortem mihī.
certum est, hunc Acheruntem praemittam prius.
#OL# Vt tibi egō inuentus sum obsequēns. quod maxime
cupiebas, eius copiam feci tibī.
erit hodiē tecum quod amas clam uxōrem. Lys. Tace.
ita mē di bene ament, ut egō uix reprimō labra
ob istanc rem quīn tē deosculer, uoluptas mea.
Chal. quid, deosculere. quae rēs. quae uoluptas tua.
ecfodere hercle hic uolt, crēdō, uesicam uilicō.†
#OL# ecquid amas nunc mē. Lys. Immō edepol mē quam tē minus.
licetne amplecti tē. Chal. quid, amplecti. Ol. Licet.
#LYS# Vt, quia tē tango, mel mihi uideor lingere.
#OL# Vltrō tē, amator, apage tē ā dorsō meō.
Chal. Illuc est, illuc, quod hic hunc fēcit uilicum:
eidem mē pridem, cum ei aduorsum ueneram,
facere atriēnsem uoluerat sub ianua.
#OL# Vt tibi morigerus hodiē, ut uoluptati fuī.
#LYS# Vt tibi, dum uiuam, bene uelim plus quam mihī.
Chal. Hodie hercle, opinor, hi conturbabunt pedes:
solet hic barbatos sane sectari senex.
#LYS# Vt egō hodiē Casinam deosculabor, ut mihi
bona multa faciam <clam> meam uxōrem. Chal. Attatae,
nunc pol egō demum in rectam redii semitam.
hic ipsus Casinam deperit. habeō uiros.
#LYS# iam hercle amplexari, iam osculari gestiō.
#OL# sine prius deducī. quid, malum, properas. Lys. Amō.
#OL# at nōn opinor fieri hoc posse hodiē. Lys. Potest,
siquidem crās cēnses tē posse emitti manū.
Chal. Enim uērō hūc aures magis sunt adhibendae mihi:
iam egō unō in saltū lepide apros capiam duos.
#LYS# apud hunc sodalem meum atque uicinum mihi
locus est paratus: ei egō amorem omnem meum
concreduī. is mihi sē locum dīxit dare.
#OL# quid eius uxor. ubi erit. Lys. Lepide repperī.
mea uxor uocabit hūc eam ad sē in nuptias,
ut hic sit secum, sē adiuuet, secum cubet.
egō iussi, et dīxit sē facturam uxor mea.
illa hic cubabit, uir aberit faxō domō.
tū rus uxōrem duces: id rus hic erit
tantisper dum egō cum Casina faciam nuptias.
hinc tū ante lucem rus crās duces postea.
satin docte. Ol. Astute. Chal. Age modo, fabricamini,
malō hercle uestrō tam uorsuti uiuitis.
#LYS# scin quid nunc facias. Ol. Loquere. Lys. Tene marsuppium,
abi atque obsona, propera, sed lepide uolō,
molliculas escas, ut ipsa mollicula est. Ol. Licet.
#LYS# emitō sepiolas, lepadas, lolligunculas,
hordeias. Chal. Immō triticeias, sī sapis.
#LYS# soleas. Chal.quī quaesō potius quam sculponeas,
quibus battuatur tibi os, senex nequissime.
#OL# Vin lingulacas. Lys. quid opust, quandō uxor domī est.
ea lingulaca est nōbīs, nam numquam tacet.
#OL# in rē praesenti ex copia piscaria
cōnsulere quid emam poterō. Lys. Aequom oras, abī.
argentō parci nolo, obsonatō ampliter.
nam mihi uicinō hoc etiam conuentō est opus,
ut quod mandaui curet. Ol. Iamne abeo. Lys. Volō.—
Chal. Tribus nōn conduci possum libertatibus,
quīn egō illis hodiē comparem magnum malum
quinque hanc omnem rem meae erae iam faciam palam.
manifestō teneō in noxia inimicos meos.
sed sī nunc facere uolt era officium suom,
nostra omnis lis est. pulchre praeuortar uiros.
nostrō omine it dies. iam uicti uicimus.
ibō intro, ut id quod alius condiuit cocus,
egō nunc uicissim ut aliō pactō condiam,
quō id quoi paratum est ut paratum ne siet
sitque ei paratum quod paratum nōn erat.—

III.I
Lysidamus Nunc amici anne inimici sis imago, Alcesime,
mihi sciam, nunc specimen specitur, nunc certamen cernitur.
cur amem mē castigare, id ponitō ad compendium,
 ¤ canō capite ¤   ¤ aetate aliena ¤  eō additō ad compendium,
 ¤ cui sit uxor ¤  id quoque illuc ponitō ad compendium.
Alcesimus Miseriorem egō ex amore quam tē uīdī neminem.
#LYS# fac uacent aedes. Alc.quīn edepol seruos, ancillas domō
certum est omnis mittere ad tē. Lys. Oh, nimium scite scitus es.
sed facitō dum merula † peruorsus quos cantat colas:
cum cibō suō quique facitō ut ueniant, quasi eant Sutrium.
#ALC# meminerō. Lys. Em, nunc enim tē demum nullum scitum scitiust.
cura, egō ad forum modō ibō: iam hic erō. Alc. Bene ambula.
#LYS# fac habeant linguam tuae aedes. A. quid ita. L. Cum ueniam, uocent.
#ALC# attatae, caedundus tū homō es: nimias delicias facis.
#LYS# quid mē amāre refert, nisi sim doctus <ac> dicaculus.
sed tū caue in quaesitione mihi sis.—Alc. Vsque aderō domī.—

III.II
Cleostrata Hoc erat ecastor quod mē uir tantō opere orabat meus,
ut properarem arcessere hanc <hūc> ad mē uicinam meam,
liberae aedes ut sibi essent, Casinam quō deducerent.
nunc adeō nequaquam arcessam, <ne illis> ignauissumis
liberi loci potestas sit, uetulis ueruecibus.
sed eccum egreditur, senati columen, praesidium popli,
meus uicinus, meō uirō quī liberum praehibet locum.
nōn ecastor uilis emptū est, modiō quī uenit salis.
Alcesimus Miror hūc iam nōn arcessi in proxumum uxōrem meam,
quae iam dudum, sī arcessatur, ornata exspectat domī.
sed eccam, opinō arcessit. salue, Cleostrata. Cleost. Et tu, Alcesime.
ubi tua uxor. Alc. Intus illa tē, sī sē arcessas, manet.
nam tuos uir mē orauit, ut eam istuc ad tē adiutum mitterem.
uin uocem. Cleost. Sine eam * nolō sī occupata est. Alc. Otium est.
Cleost. Nil moror, molesta ei esse nolō. post conuenerō.
#ALC# nōn ornatis istic apud uōs nuptias. Cleost. Ornō et parō.
#ALC# nōn ergō opus est adiutrice. Cleost. Satis domist. ubi nuptiae
fuerint, tum istam conuenibō. nunc uale, atque istanc iube.—
#ALC# quid egō nunc faciam. flagitium maxumum feci miser,
propter operam illius hirqui improbi, edentuli,
quī hoc mihi contraxit. operam uxoris polliceor foras,
quasi catillatum. flagitium hominis, quī dīxit mihi
suam uxōrem hanc arcessituram esse. ea sē eam negat morarier.
atque edepol mirum ni subolet iam hoc huic uicinae meae.
uerum autem altrouorsum quom eam mecum rationem puto,
sī quid eius esset, esset mecum postulatiō.
ibō intro, ut subducam nauim rusum in puluinaria.—
Cleost. Iam hic est lepide ludificatus. miseri ut festinant senes.
nunc egō illum nihili decrepitum meum uirum ueniat uelim,
ut eum ludificem uicissim, postquam hunc delusi alterum.
nam egō aliquid contrahere cupiō litigi inter eos duos.
sed eccum incedit. at, quom aspicias tristem, frugi cēnseas.

III.III
Lysidamus Stultitia magna est, mea quidem sententia,
hominem amatorem ullum ad forum procedere,
in eum diem quoi quod amet in mundō siet.
sicut egō feci stultus: contriui diem,
dum astō aduocatus cuidam cognatō meō.
quem hercle egō litem adeō perdidisse gaudeo,
ne mē nequiquam sibi hodiē aduocauerit.
nam meō quidem animō quī aduocatos aduocet
rogitare oportet prius et <per>contarier,
adsitne ei animus necne adsit, quem aduocet:
sī neget adesse, exanimatum amittat domum.
sed uxōrem ante aedis eccam. ei miserō mihi,
metuō ne nōn sit surda atque haec audiuerit.
Cleost. Audiui ecastor cum malō magnō tuō.
#LYS# accedam propius. quid agis, mea festiuitas.
Cleost. Te ecastor praestolabar. Lys. Iamne ornata rēs.
iamne hanc traduxti hūc ad nōs uicinam tuam,
quae tē adiutaret. Cleost. Arcessiui, ut iusseras.
uerum hic sodalis tuos, amicus optumus,
nesciō quid sē sufflauit uxori suae:
negauit posse, quoniam arcesso, mittere.
#LYS# Vitium tibi istuc maxumum est, blanda es parum.
Cleost. Non matronarum officiumst, sed meretricium,
uiris alienis, mī uir, subblandirier.
i tū atque arcesse illam: egō intus quod factost opus
uolō accurare, mī uir. Lys. Propera ergō. Cleost. Licet.
iam pol egō huic aliquem in pectus iniciam metum.
miserrumum hodiē egō hunc habēbō amasium.—

III.IV
Alcesimus Visō hūc, amator sī ā forō rediit domum,
quī mē atque uxōrem ludificatust, larua.
sed eccum ante aedis. ad tē hercle ibam commodum.
#LYS# et hercle egō ad tē. quid ais, uir minimi preti.
quid tibi mandaui. quid tecum oraui. Alc. quid est.
#LYS# Vt bene uociuas aedis fecisti mihi,
ut traduxisti hūc ad nōs uxōrem tuam.
satin propter tē pereō egō atque occasio.
#ALC# quīn tū suspendis tē. nempe tute dixeras,
tuam arcessituram esse uxōrem uxōrem meam.
#LYS# ergō arcessiuisse ait sēsē, et dixisse tē
eam nōn missurum. Alc.quīn eapse ultrō mihi
negauit eius operam sē morarier.
#LYS# quīn eapse mē adlegauit, quī istam arcesserem.
#ALC# quīn nihili faciō. Lys.quīn mē perdis. Alc.quīn benest,
quīn etiam diū morabor, quīn cupiō tibi—
#LYS# quin—Alc. Aliquid aegre facere. Lys.quīn faciam lubēns.
numquam tibi hodiē  ¤ quīn ¤  erit plus quam mihī.
#ALC# quīn hercle di tē perdant postremō quidem.
#LYS# quid nunc. missurusne es ad mē uxōrem tuam.
#ALC# ducas, easque in maxumam malam crucem
cum hac cum istac, cumque amica etiam tua.
abi et aliud cura, egō iam per hortum iusserō
meam istuc trānsire uxōrem ad uxōrem tuam.—
#LYS# nunc tū mī amicus es in germanum modum.
qua egō hunc amorem mī esse aui dicam datum
aut quid egō umquam erga Venerem inique fecerim,
cui sic tot amantī mī obuiam eueniant morae.
attat,
quid illuc clamoris, opsecro, in nostrast domo.

III.u
Pardalisca Nulla sum, nulla sum, tota, tota occidi,
cor metū mortuomst, membra miserae tremunt,
nesciō unde auxilī, praesidi, perfugi
mī aut opis copiam comparem aut expetam:
tanta factū modō mira miris modis
intus uīdī, nouam atque integram audaciam.
caue tibi, Cleostrata, apscede ab ista, opsecro,
ne quid in tē mali faxit ira percita.
eripite isti gladium, quae suist impos animī.
#LYS# nam quid est quod haec hūc timida atque exanimata exsiluit foras.
Pardalisca. Par. Perii, unde meae usurpant aures sonitum.
#LYS# Respice modō ad mē. Par. O ere mi—Lys. quid tibi est. quid timida es. Par. Periī.
#LYS# quid, periisti. Par. Perii, et tū periistī. L. A, perii. quid ita.
#PAR# Vae tibī. L. Immo, uae tibi sit. P. Ne cadam, amabo, tene mē.
#LYS# quidquid est, eloquere mihi citō. Par. Contine pectus,
face uentum, amabo, palliō. Lys. Timeō hoc negoti quid siet,
nisi haec meraclō sē uspiam percussit flore Liberī.
#PAR# Óptine auris, amabō. Lys. I in malam ā mē crucem,
pectus, auris, caput teque di perduint,
nam nisi ex tē scio, quidquid hoc est, cito, hoc
iam tibi istuc cerebrum dispercutiam, excetra tu,
ludibriō pessuma adhuc quae mē habuistī.
#PAR# ere mi—Lys. quid uis mea mē ancilla. Par. Nimium saeuis. Lys. Numerō dicis.
sed hoc quidquid est eloquere, in pauca cōnfer:
quid intus tumulti fuit. Par. Scibis, audī.
malum pessumumque hic modō intus apud nos
tua ancilla hoc pactō exordiri coepit,
quod haud Atticam condecet disciplinam.
#LYS# quid est id. Par. Timor praepedit dicta linguae.
#LYS# possum scire egō istuc ex tē quid negotist. Par. Dicam.
tua ancilla, quam tū tuō uilicō uis
dare uxōrem, ea intus—Lys. quid intus. quid est.
#PAR# imitatur malarum malam disciplinam,
uirō quae suō interminetur: uitam—
#LYS# quid ergo. Par. Ah—L. quid est. P. Interemere ait uelle uitam,
gladium—Lys. Hem. Par. Gladium—Lys. quid eum gladium.
#PAR# habet. Lys. Ei miserō mihi, cur eum habet.
#PAR# īnsectatur omnis domī per aedis,
nec quemquam prope ad sē sinit adire:
ita omnēs sub arcis, sub lectis latentes
metū mussitant. Lys. Occidi atque interiī.
quid illī obiectumst mali tam repente.
#PAR# īnsanit. Lys. Scelestissimum mē esse crēdō.
#PAR# immō sī scias dicta quae dīxit hodie—
#LYS# istuc expetō scire. quid dīxit. Par. Audī.
per omnis deōs et deas deierauit,
occisurum eum hac nocte quīcum cubaret.
#LYS# men occidet. Par. an quippiam ad tē attinet. Lys. Vah.
#PAR# quid cum ea negoti tibist. L. Peccaui:
illuc dicere, uilicum, uolebam.
#PAR# sciēns de uia in semitam degredere.
#LYS# numquid mihi minatur. Par. Tibi īnfesta solist
plus quam cuiquam. L. Quam ob rem. P.quia sē des uxōrem Olýmpioni,
neque sē tuam nec sē suam neque uiri uitam sinere in
crastinum protolli: id hūc missa sum tibi ut dicerem,
ab ea uti caueas tibī. Lys. Perii hercle egō miser. Par. Dignus <es>.
#LYS# neque est neque fuit mē senex quisquam amator
adaeque miser. Par. Ludō egō hunc facete.
nam quae facta dīxī omnia huic falsa dīxī:
era atque haec dolum ex proxumō hunc protulerunt,
egō hunc missa sum ludere. Lys. Heus Pardalisca.
#PAR# quid est. Lys. Est—P. quid. L. est quod uolō exquirere ex tē.
#PAR# moram offers mihī. Lys. at tū mihi offers maerorem.
sed etiamne habet nunc Casina gladium.
#PAR# habet, sed duos. Lys. quid, duos. Par. Alterō tē
occisurum ait, alterō uilicum hodiē.
#LYS# occisissimus sum omnium quī uiuont.
loricam induam mī optumum esse opinor.
quid uxor mea. nōn adiit atque ademit.
#PAR# nēmō audet prope accedere. Lys. exoret. Par. Órat:
negat ponere aliō modō ullō profecto,
nisi sē sciat uilicō nōn datum irī.
#LYS# atque ingratiis, quia nōn uolt, nubet hodiē.
nam quor nōn egō id perpetrem quod coepi,
ut nubat mihi. illud quidem uolebam,
nostrō uilicō. Par. Saepicule peccas.
#LYS# timor praepedit uerba. uerum, obsecrō tē,
dic med uxōrem orare ut exoret illam,
gladium ut ponat et redire mē intrō ut liceat. Par. Nuntiabō.
L. et tū oratō. P. Et egō orabō. L. At blande orato, ut soles. sed audin.
sī effexis hoc, soleas tibi dabo, et anulum in digitum aureum et bona pluruma.
#PAR# operam dabō. Lys. Face ut impetres.
#PAR# eō nunciam, nisi quippiam
remorare mē. Lys. Abi et cura.
redit eccum tandem opsonatū meus adiutor, pompam ducit.

III.ui
Olympiō Vide, fur, sentis sub signis ducas. Citrioqui uērō hi sunt sentis.
#OL# quia quod tetigere, ilicō rapiunt, sī eās ereptum, ilicō scindunt:
ita quoquō adueniunt, ubiubi sunt, duplici damnō dominos multant.
Cit. Heia. Ol. attat. cessō magnufice patricieque amicirier atque ita erō meō ire aduorsum.
#LYS# bone uir, salue. Ol. Fateor. Lys. quid fit. Ol. Tū amas: egō esuriō et sitiō.
#LYS# lepide excuratus incessīstī. Ol. Aha, hodiē * *
#LYS# mane uero, quamquam fastidis. Ol. Fū fu, fetet tuos mihi sermō.
#LYS# Quae rēs. Ol. Haec rēs. etiamne adstas. enim uērō πράγματά μοι παρέχεις.
#LYS# dabō tibi μέγα κακόν,
ut egō opinor, nisi resistis. Ol. Ὦ Ζεῦ,
potin ā mē abeas, nisi mē uis uomere hodiē.
#LYS# mane. Ol. quid est. quis hic est homo.
#LYS# erus sum. Ol.quis erus. Lys. Cuius tū seruōss. Ol. Seruos ego. Lys. Atque meus.
#OL# nōn sum egō liber.
memento, mementō. Lys. Mane atque asta. Ol. Omitte.
#LYS# seruos sum tuos. Ol. Optumest. Lys. Opsecrō tē,
Olýmpisce mī, mī pater, mī patrone. Ol. Em,
sapis sane. Lys. Tuos sum equidem.
#OL# quid mī opust seruō tam nequam.
#LYS# quid nunc. quam mox recreas mē.
#OL# cena modō sī sit cocta.
L. Hisce ergō abeant. O. Propere citō intrō ite et citō deproperate.
egō iam intus ero, facite cenam mihi ut ebria sit.
sed lepide nitideque uolō, nil moror barbaricō bliteō.
stasne etiam. i sis, egō hic habeō. numquid est ceterum quod morae sit.
#LYS# Gladium Casinam intus habere ait, quī mē atque tē interimat.
#OL# sciō. sic sine habere.
nugas agunt: noui
egō illās malas merces.
quīn tū i modō mecum
domum. Lys. At pol malum metuō.
i tū modo, perspicitō prius quid intus agatur.
#OL# tam mihi mea uita
quam tua tibi carast.
uerum i modō. Lys. #S# tū iubes, em ibitur tecum.

IV.I
Pardalisca Nec pol egō Nemeae crēdō neque egō Olympiae
neque usquam ludos tam festiuos fieri
quam hic intus fiunt ludi ludificabiles
seni nostrō et nostrō Olympioni uilicō.
omnēs festinant intus totis aedibus,
senex in culina clamat, hortatur coquos:
 ¤ quīn agitis hodiē. quīn datis, sī quid datis.
properate, cenam iam esse coctam oportuit. ¤ 
uilicus is autem cum corona, candide
uestitus, lautus exornatusque ambulat.
illae autem armigerum in cubiculō exornant duae,
quem dent prō Casina nuptum nostrō uilicō.
sed nimium lepide dissimulant, quasi nil sciant
fore huius quod futurumst. digne autem coqui
nimis lepide ei rei dant operam, ne cenet senex,
aulas peruortunt, ignem restingunt aqua:
illārum oratū faciunt. illae autem senem
cupiunt extrudere incenatum ex aedibus,
ut ipsae solae uentres distendant suos.
noui egō illās ambestrices: corbitam cibi
comesse possunt. sed aperitur ostium.

IV.II
Lysidamus #S# sapitis, uxor, uōs tamen cenabitis,
cena ubi erit cocta. egō ruri cenauerō.
nam nouom maritum et nouam nuptam uolō
rus prosequi, noui hominum mōrēs maleficos,
ne quis eam abripiat. facite uostrō animō uolup.
sed properate istum atque istam actutum emittere,
tandem ut † ueniamus lucī. egō crās hic erō.
crās habuero, uxor, egō tamen conuiuium.
#PAR# fit quod futurum dīxī: incenatum senem
foras extrudunt mulieres. Lys. quid tū hic agis.
#PAR# egō eō quō mē ipsa misit. Lys. Veron. Par. Seriō.
#LYS# quid hic speculare. Par. Nil equidem speculor. Lys. Abi:
tū hic cunctas, intus alii festinant. Par. Eō.—
#LYS# abi hinc sis ergo, pessumarum pessuma.
iamne abiit illaec. dicere hic quiduis licet.
quī amat, tamen hercle, sī esurit, nullum esurit.
sed eccum progreditur cum corona et lampade
meus socius, compar, commaritus uilicus.

IV.III
#OL# age tibicen, dum illam educunt hūc nouam nuptam foras,
suaui cantū concelebra omnem hanc plateam hymenaeō.
hymen hymenaee ō hymen.
#LYS# quid agis, mea salus. #OL# esuriō hercle, atque adeō haū salubriter.
#LYS# at egō amō. #OL# at egō hercle nihili faciō. tibi amor prō cibost,
mihi ieiunitate iam dudum intestina murmurant.
#LYS# nam quid illaec nunc tam diū intus remorantur remeligines.
quasi ob industriam, quantō egō plus propero, procedit minus.
#OL# quid sī etiam suffundam hymenaeum, sī quī citius prodeant.
#LYS# cēnseo, et egō tē adiutabō in nuptiis communibus.
#LYS# #OL# hymen hymenaee ō hymen.
#LYS# perii hercle egō miser, dirumpi hymenaeum cantandō licet:
illō morbō quō dirumpi cupio, nōn est copia.
#OL# edepol ne tu, sī equos esses, esses indomabilis.
#LYS# Quō argumento. #OL# nimis tenax es. #LYS# num mē expertuss uspiam.
#OL# di melius faciant. sed crepuit ostium, exitur foras.
#LYS# di hercle mē cupiunt seruatum. iam oboluit Casinus procul.

IV.IV
Pardalisca Sēnsim supera tolle limen pedes, mea noua nupta.
sospes iter incipe hoc, uti uirō tuō
semper sis superstes,
tuaque ut potior pollentia sit uincasque uirum uictrixque sies,
tua uox superet tuomque imperium: uir tē uestiat, tū uirum despolies.
noctuque et diū ut uirō subdola sis,
opsecro, mementō.
#OL# malō maxumō suō hercle ilico, ubi tantillum peccassit.
#LYS# tace. Ol. Non taceō. L. Quae rēs. O. Mala malae male mōnstrat.
#LYS# facies tū hanc rem mī ex parata imparatam.
id quaerunt uolunt, haec ut īnfecta faciant.
#PAR# age Olýmpio, quandō uis, uxōrem
accipe hanc ab nōbīs.
#OL# date ergo, daturae sī umquam estis hodiē.
#LYS# abite intrō. Par. Amabo, integrae atque imperitae huic
impercitō. Ol. Futurum est.
#PAR# Valete. Ol. Ite iam. Lys. Ite. Par. Iam ualete.
#LYS# iamne abscessit uxor. Ol. Domist, ne time. Lys. Euax,
nunc pol demum egō sum liber.
meum corculum, melculum, uerculum. Ol. Heus tu,
malo, sī sapies, cauebis.
meast haec. Lys. Scio, sed meus fructus est prior.
#OL# tene hanc lampadem. Lys. Ímmō egō hanc tenebō.
Venus multipotēns, bona multa mihi
dedisti, huius cum copiam mihi dedistī. Ol. O
corpusculum malaculum,
mea uxorcula. quae rēs.
#LYS# quid est. Ol. Ínstitit plantam
quasi luca bos. Lys. Tace sis,
nebula haud est mollis aeque atque huius pectus est.
#OL# edepol papillam bellulam—ei miserō mihī.
#LYS# quid est. Ol. Pectus mī icit nōn cubito, uerum ariete.
#LYS# quid tū ergō hanc, quaeso, tractas tam dura manū.
at mihi, quī belle hanc tracto, nōn bellum facit.
#OL# Vah. Lys. quid negotist. Ol. Opsecro, ut ualentulast,
paene exposiuit cubitō. Lys. Cubitum ergō ire uolt.
#OL# quīn imus ergo. Lys. I, belle belliatula.—

V.I
Myrrhina Acceptae bene et commode eximus intus
ludos uisere hūc in uiam nuptialis.
numquam ecastor ullō die risi adaeque,
neque hoc quod relicuom est plus risuram opinor.
Pardalisca Lubet Chalinum quid agat scire, nouom nuptum cum nouō maritō.
Myrr. Nec fallaciam astutiorem ullus fēcit
poeta, atque ut haec est fabre facta ab nōbīs.
Cleostrata Optunsō ore nunc peruelim progrediri
senem, quō senex nequior nullus uiuit.
ne illum quidem
nequiorem arbitror esse, quī locum
praebet illī * <tē> nunc praesidem
uolō hic, Pardalisca, esse, quī hinc exeat
eum ut ludibriō habeas.
#PAR# libēns fecerō et solēns.
Myrr. * spectatō: hinc omnia, intus quid agant *
Pard. * pone mē, amabō. Myrr. Et ibi audacius licet
quae uelis libere proloquī. Pard. Tace,
uostra foris crepuit.

V.II
Olympiō Neque quō fugiam neque ubi lateam neque hoc dedecus quō modō celem
scio, tantum erus atque egō flagitiō superauimus nuptiis nostris,
ita nunc pudeō atque ita nunc paueō atque ita inridiculō sumus ambō.
sed egō īnsipiēns noua nunc faciō: pudet quem prius nōn puditum umquamst.
operam date, dum mea facta iterō: est operae pretium auribus accipere,
ita ridicula auditu, iteratū ea sunt quae egō intus turbauī.
ubi intrō hanc nouam nuptam deduxi, recta uia in conclaue abduxī.
sed tenebrae ibi erant tamquam in puteō. dum senex abest  ¤ decumbe ¤  inquam.
conlocō fulciō molliō blandior,
ut prior quam senex nup<tias perpetrem>.
tardus esse ilicō coepi, quoniam *
respectō identidem, ne senex *
inlecebram stupri principiō eam sauium posco,
reppulit mihi manum, neque enim dare sibi sauium mē siuit.
enim iam magis adpropero, magis iam libet in Casinam inruere *
cupiō illam operam seni surripere, forem obdo, ne senex mē opprimeret.
Myrr. agedum, tuadi hunc. Cleos. Ópsecro, ubi tua noua nuptast.
#OL# perii hercle ego, manifesta rēs. Cleos. Omnem ordine rem
fateri ergō aequom est. quid intus agitur. quid agit Casina.
satin morigera est. Ol. Pudet dicere.
#CLEOS# memora ordine, ut occeperas.
#OL# pudet hercle. Cleos. Age audacter *
<post>quam decubuisti, inde uolō memorare quid est factum *
#OL# * flagitium est. Cleos. Cauebunt quī audierint. faciant *
#OL# * hoc magnus est. Cleos. Perdis. quīn tū pergis. Ol. V.I
* us suptus porrō *
#CLEOS# quid. Ol. Babae. Cleos. quid. Ol. Papae.
#CLEOS# * est. Ol. Oh, erat maximum.
* <ferrum ne> haberet metui: id quaerere occepi *
dum gladium quaero, * ne habeat, arripiō capulum.
sed cum cogito, nōn habuit gladium, nam esset frigidus.
Cl. eloquere. Ol. At pudet. Cl. Num radix fuit, Ol. Non fuit. CL. Num cucumis.
#OL# profectō hercle * nōn fuit quicquam holerum,
nisi, quidquid erat, calamitas profectō attigerat numquam.
ita, quidquid erat, grande erat.
Myrr. quid fit denique. edisserta. Ol. V.I appellō Casinam, †inquit
 ¤ amabo, mea uxorcula, cur uirum tuom sic mē spernis.
nimis tū quidem hercle immeritō
meō mī haec facis, quia mihi tē expetiuī. ¤ 
illa haud uerbum facit et saepit ueste id quī estis <mulieres>.
ubi illum saltum uideō opsaeptum, rogō ut alterō sinat ire.
uolō, ut obuertam, cubitis im *
ullum muttit ē *
surgo, ut in eam in *
atque illam in *
Myrr. Perlepide narrat *
#OL# sauium *
ita quasi saetis labra mihi compungit barba,
continuō in genua ut astiti, pectus mihi pedibus percutit.
decidō de lectō praecipes: subsilit, optundit os mihī.
inde foras tacitus profugiēns exeō hoc ornatū quō uides,
ut senex hoc eodem poculo, quō egō bibi, biberet. Cleos. Óptume est.
sed ubi est palliolum tuom. Ol. Hic intus reliquī.
#CLEOS# quid nunc. satin lepide adita est uōbīs manus. Ol. Meritō.
sed concrepuerunt fores. num illa mē nunc sequitur.

V.III

Lysidamus Maxumō egō ardeō flagitiō nec quid agam meis rebus scio,
nec meam ut uxōrem aspiciam contra oculis, ita disperiī.
<om>nia palam sunt probra,
omnibus modis occidi miser.
* ita manufestō faucibus teneor
* <nec> quibus modis purgem sciō mē meae uxorī.
* <at>que expalliatus sum miser,
* <cla>ndestinae nuptiae.
* cēnseō
* mihi optumum est.
* intrō ad uxōrem meam
sufferamque ei meum tergum ob iniuriam.
sed ecquis est quī homō munus uelit fungier
prō mē. quid nunc agam nescio, nisi ut improbos
famulos imiter ac domō fugiam.
nam salus nulla est scapulis, sī domum redeō.
* nugas istic dicere licet. uapulō hercle egō inuitus tamen
etsī malum meruī.
hac dabō protinam <mē> et fugiam. Chal. Heus, sta ilico, amator.
#LYS# Óccidi, reuocor: quasi nōn audiam, abibō.

V.IV

Chal. Úbi tū es, quī colere mōrēs Massiliēnses postulas.
nunc tū sī uis subigitare mē, probast occasiō.
redi sis in cubiculum. periisti hercle. age, accede hūc modō.
nunc egō tecum aequom arbitrum extra cōnsidium captauerō.
#LYS# perii, fusti defloccabit iam illic homō lumbos meos.
hac iter faciundumst, nam illac lumbifragiumst obuiam.
#CLEOS# iubeō tē saluere, amator. Lys. Ecce autem uxor obuiamst:
[nunc egō inter sacrum saxumque sum nec quō fugiam sciō.]
hac lupi, hac canes: lupina scaeua fusti rem gerit.
hercle opinor permutabō egō illuc nunc uerbum uetus:
hac ibo, caninam scaeuam sperō meliorem fore.
Myrr. quid agis, dismarite. Cleos. #M# uir, unde hoc ornatū aduenis.
quid fecisti scipione aut quod habuisti pallium.
Myrr. In adulterio, dum moechissat Casinam, crēdō perdidit.
#LYS# occidī. Ch. Etiamne imus cubitum. Casina sum. L. I in malam crucem.
Chal. Non amas mē. Cleos.quīn responde, tuō quid factum est pallio.
#LYS# bacchae hercle, uxor—Cleos. Bacchae. Lys. Bacchae hercle, uxor—Myrr. Nugatur sciēns,
nam ecastor nunc Bacchae nullae ludunt. Lys. Oblitus fui,
sed tamen Bacchae—Cleos. quid, Bacchae. Lys. Sin id fieri nōn potest—
#CLEOS# times ecastor. Lys. Egone. Cl. Mentire hercle. nam palles male.
ṇ .......... quid mē ụẹ .... ụṣ ..... am mē rog̣ạs.
* ṃạḷẹ ṛ * mihi
* g̣ṛatulor.
* q̣ụ * ṣẹṇex
ḥọ * ọṇ * ụ
* ụṇc̣ cạsiṇụst | – |
quị ḥịc̣ * lem frus ..... ṛạm .. ḍịs
(Ol.) quī etiam mē miserum famosum fēcit flagitiis suis.
#LYS# nōn taces. Ol. Non herle uērō taceō. nam tū maxumō
mē opsecrauisti opere, Casinam ut poscerem uxōrem mihi
tui amoris causa. Lys. Egō istuc feci. Ol. Immō Hector Ilius
tē quidem oppresset. Lys. Feci egō istaec dicta quae uōs dicitis.
#CLEOS# Rogitas etiam. Lys. #S# quidem hercle feci, feci nequiter.
#CLEOS# Redi modō hūc intrō: monebo, sī quī meministi minus.
#LYS# hercle, opinor, potius uōbīs credam quod uōs dicitis.
sed, uxor, da uirō <tuo> hanc ueniam. Myrrhina, ora Cleostratam.
sī umquam posthac aut amassō Casinam aut occepsō modo,
ne ut eam amasso, sī egō umquam adeō posthac tale admiserō
nulla causast, quīn pendentem mē, uxor, uirgis uerberes.
Myrr. Cēnseō ecastor ueniam hanc dandam. Cleos. Faciam ut iubes.
propter eam rem hanc tibi nunc ueniam minus grauate prospero,
hanc ex longa longiorem ne faciamus fabulam.
#LYS# nōn irata es. Cleos. Non sum irata. Lys. Tuaen fidei crēdō. CL. Meae.
#LYS# lepidiorem uxōrem nēmō quisquam quam egō habeō hanc habet.
#CLEOS# age tu, redde huic scipionem et pallium. Chal. Tene, sī lubet.
mihi quidem edepol īnsignite factast magna iniuria:
duobus nupsi, neuter fēcit quod nouae nuptae solet.
Spectatores, quod futurumst intus, id memorabimus.
haec Casina huius reperietur filia esse ex proxumō
eaque nubet Euthynicō nostrō erili filiō.
nunc uōs aequomst manibus meritis meritam mercedem dare:
quī faxit, clam uxōrem ducet semper scortum quod uolet.
uerum quī nōn manibus clare, quantum poterit, plauserit,
ei prō scortō supponetur hircus unctus nautea.

CISTELLARIA

I.I

Selenium Cum egō antehac tē amaui et mī amicam esse creui,
mea Gýmnasium, et matrem tuam, tum id mihi hodiē
aperuistis, tū atque haec: soror sī mea esses,
quī magis potueritis mihi honorem ire habitum,
nescio, nisi, ut meus est animus, fieri nōn posse arbitror.
ita omnibus relictis rebus mihi frequentem operam dedistis.
eō egō uōs amō et eō ā mē magnam iniistis gratiam.
Gymnasium Pol istō quidem nōs pretiō facile est frequentare
tibi utilisque habere:
ita in prandiō nōs lepide ac nitide
accepisti apud tē, ut semper meminerimus.
Sel. Lubenti edepol animō factum et fiet ā mē,
quae uōs arbitrabor uelle, ea ut expetessam.
Lena Quod ille dīxit, quī secundō uentō uectus est tranquillō mari,
uentum gaudeo—ecastor ad ted, ita hodiē hic acceptae sumus
suauibus modis,
nec nisi disciplina apud tē fuit quicquam ibi quīn mihi placeret.
Sel. quid ita, amabo. Lena. Rarō nimium dabat quod biberem, id merum īnfuscabat.
#GYMN# amabo, hicine istud decet. Lena. Iusque fasque est:
nēmō alienus hic est. Sel. Meritō uostrō amō uōs,
quia mē colitis et magni facitis. Lena. Decet pol, mea Selenium,
hunc esse ordinem beneuolentis inter sē
beneque amicitia utier,
ubi istas uideas summō genere natas, summatis matronas,
ut amicitiam colunt atque ut eam iunctam bene habent inter sē.
sī idem istud nōs faciamus, sī idem imitemur, ita tamen uix uiuimus
cum inuidia summa. suarum opum nōs uolunt esse indigentes.
nostra copia nil uolunt nōs potesse
suique omnium rērum nōs indigere,
ut sibi simus supplices.
eās sī adeas, abitum quam aditum malis, ita nostrō ordini
palam blandiuntur, clam, sī occasiō usquam est,
aquam frigidam subdole suffundunt.
uiris cum suis praedicant nōs solere,
suas paelices esse aiunt, eunt depressum.
quia nōs libertinae sumus, et egō et tua mater, ambae
meretrices fuimus: illa tē, egō hanc mihi educaui
ex patribus conuenticiis. neque egō hanc superbiai
causa pepuli ad meretricium quaestum, nisi ut ne esurirem.
Sel. At satius fuerat eam uirō dare nuptum potius. Lena. Heia,
haec quidem ecastor cottidie uirō nubit, nupsitque hodiē,
nubet mox noctū: numquam egō hanc uiduam cubare siuī.
nam sī haec nōn nubat, lugubri fame familia pereat.
#GYMN# necesse est, quō tū mē modō uoles esse, ita esse, mater.
Lena. Ecastor haud mē paenitet, sī ut dicis ita futura es.
nam sī quidem ita eris ut uolō, numquam senecta fies
semperque istam quam nunc habes aetatulam optinebis,
multisque damnō et mihi lucrō sine meō saepe eris sumptū.
#GYMN# di faxint. Lena. Sine opera tua di horunc nil facere possunt.
#GYMN# equidem hercle addam operam sedulō. sed tū aufer istaec uerba.
meus oculus, mea Selenium, numquam egō tē tristiorem
uīdī esse. quid, cedo, tē obsecrō tam abhorret hilaritudo.
neque munda adaeque es, ut soles (hoc sis uide, ut petiuit
suspiritum alte) et pallida es. eloquere utrumque nōbīs,
et quid tibi est et quid uelis nostram operam, ut nōs sciamus.
noli, obsecro, lacrumis tuis mī exercitum imperare.
Sel. Med excrucio, mea Gymnasium: male mihi est, male maceror.
doleō ab animo, doleō ab oculis, doleō ab aegritudine.
quid dicam, nisi stultitia mea mē in maerorem rapi.
#GYMN# indidem unde oritur facitō ut facias stultitiam sepelibilem.
Sel. quid faciam. Gymn. In latebras abscondas pectore penitissimō.
tuam stultitiam sola facitō ut scias sine aliīs arbitris.
Sel. At mihi cordolium est. Gymn. quid. id unde est tibi cor. commemora obsecrō.
quod neque egō habeō neque quisquam alia mulier, ut perhibent uirī.
Sel. Siquid est quod doleat, dolet. sī autem nōn est—tamen hoc hic dolet.
#GYMN# amat haec mulier. Sel. Ehō an amāre occipere amarum est, obsecro.
#GYMN# namque ecastor Amor et melle et felle est fecundissimus.
gustui dat dulce, amarum ad satietatem usque oggerit.
Sel. Ad istam faciem est morbus, quī mē, mea Gymnasium, macerat.
#GYMN# perfidiosus est Amor. Sel. Ergō in mē peculatum facit.
#GYMN# bonō animō es, erit isti morbō melius. Sel. Cōnfidam fore,
sī medicus ueniat quī huic morbō facere medicinam potest.
#GYMN# Veniet. Sel. Spissum istuc amantī est uerbum, ueniet, nisi uenit.
sed egō mea culpa et stultitia peius misera maceror,
quom egō illum unum mī exoptaui, quīcum aetatem degerem.
Lena. Matronae magis conducibilest istuc, mea Selenium,
unum amāre et cum eō aetatem exigere quoi nuptast semel.
uerum enim meretrix fortunati est oppidi simillima:
nōn potest suam rem obtinere sola sine multis uiris.
Sel. Hoc uolō agatis. qua accersitae causa ad mē estis, ēloquar.
nam mea mater, quia egō nolō mē meretricem dicier,
obsecutast de ea rē, gessit mōrem morigerae mihi,
ut mē, quem egō amarem grauiter, sineret cum eō uiuere.
Lena. Stulte ecastor fēcit. sed tū ēn umquam cum quiquam uirō
cōnsueuisti. Sel. Nisi quidem cum Alcesimarcho, nemine,
neque pudicitiam meam mī alius quisquam imminuit. Lena. Obsecro,
quō is homō īnsinuauit pactō sē ad tē. Sel. Per Dionysia
mater pompam mē spectatum duxit. dum redeō domum,
cōnspicillō cōnsecutust clanculum mē usque ad fores.
inde in amicitiam īnsinuauit cum mātre et mecum simul
blanditiis, muneribus, donis. Lena. Mihi istunc uellem hominem dari,
ut egō illum uorsarem! Sel. quid opust uerbis. cōnsuetudine
coepi amāre contra egō illum, et ille mē. Lena. O mea Selenium,
adsimulare amāre oportet. nam sī ames, extempulō
melius illī multo, quem ames, cōnsulas quam rei tuae.
Sel. At ille conceptis iurauit uerbis apud matrem meam,
mē uxōrem ducturum esse: ei nunc alia ducendast domum,
sua cognata Lemniēnsis, quae habitat hic in proxumō.
nam eum pater eius subegit. nunc mea mater iratast mihi,
quia nōn redierim domum ad sē, postquam hanc rem resciuerim,
eum uxōrem ducturum esse aliam. Lena. Nihil amori iniuriumst.
Sel. Nunc tē amabō ut hanc hic <unum> triduom hoc solum sinas
esse et hic seruare apud mē. nam ad matrem accersita sum.
Lena. Quamquam istud mihi erit molestum triduom, et damnum dabis,
faciam. Sel. Facis benigne et amice. sed tu, Gymnasium mea,
sī mē absente Alcesimarchus ueniet, nolitō acriter
eum inclamare (utut erga mē est meritus, mihi cordi est tamen),
sed, amabo, tranquille: ne quid, quod illī doleat, dixeris.
accipias clauis: sī quid opus tibi erit prompto, promitō.
egō uolō ire. Gymn. Vt mī exciuisti lacrimas. Sel. Gymnasium mea,
bene uale. Gymn. Cura tē, amabō. sicine immunda, obsecro,
ibis. Sel. Immundas fortunas aequom est squalorem sequī.
#GYMN# amiculum hoc sustolle saltem. Sel. Sine trahi, cum egomet trahor.
#GYMN# Quandō ita tibi lubet, uale atque salue. Sel. #S# possim, uelim.—
#GYMN# numquid mē uis, mater, intrō quīn eam. ecastor mihi
uisa amāre. Lena. Istoc ergō auris grauiter obtundō tuas,
ne quem ames. abi intrō. Gymn. Numquid mē uis. Lena. Vt ualeas. Gymn. Vale.—

I.II

  Lena. Idem mihi magnae quod parti est uitium mulierum
quae hunc quaestum facimus: quae ubi saburratae sumus,
largiloquae extemplō sumus, plus loquimur quam sat est.
nam egō illanc olim, quae hinc flēns abiit, paruolam
puellam proiectam ex angiportū sustulī.
[adulescēns quidam hic est adprime nobilis
quīn egō nunc quia sum onusta mea ex sententia
quiaque adeō mē compleui flore Liberi,
magis libera uti lingua conlibitum est mihi,
tacere nequeō misera quod tacitō usus est.
Sicyone, summō genere. ei uiuit pater.
is amore misere hanc deperit mulierculam,
quae hinc modō flēns abiit. contra amore eum haec deperit.]
eam meae egō amicae donō huic meretrici dedi,
quae saepe mecum mentionem fecerat,
puerum aut puellam alicunde ut reperirem sibi,
recēns natum, eapse quod sibi supponeret.
ubi mihi potestas prīmum euenit, ilicō
feci eius ei quod mē orauit copiam.
postquam eam puellam ā mē accepit, ilicō
eandem puellam peperit quam ā mē acceperat,
sine obstetricis opera et sine doloribus,
item ut aliae pariunt, quae malum quaerunt sibī.
nam amatorem aibat esse peregrinum sibi
suppositionemque eius facere gratia.
id duae nōs solae scimus: egō quae illī dedi
et illa quae ā mē accepit, praeter uōs quidem.
haec sic rēs gesta est. sī quid usus uenerit,
meminisse egō hanc rem uōs uolō. egō abeō domum.—

I.III

Auxilium Vtrumque haec, et multiloqua et multibiba, est anus.
satin uix reliquit deō quod loqueretur loci,
ita properauit de puellae proloqui
suppositione. quod sī tacuisset, tamen
egō eram dicturus, deus, quī poteram planius.
nam mihi Auxiliō est nōmen. nunc operam date,
ut egō argūmentum hoc uōbīs plane perputem.
fuere Sicyoni iam diū Dionysia.
mercator uenit hūc ad ludos Lemnius,
isque hic compressit uirginem, adulescentulus,
<ui>, uinulentus multa nocte in uia.
is ubi malam rem scit sē meruisse, ilicō
pedibus perfugium peperit, in Lemnum aufugit,
ubi habitabat tum. illa quam compresserat
decumō post mēnse exactō hic peperit filiam.
quoniam reum eius facti nescit quī siet,
paternum seruom sui participat cōnsili,
dat eam puellam ei seruō exponendam ad necem.
is eam proiecit. haec puellam sustulit.
ille clam obseruauit seruos <quī eam proiecerat>
quō aut quās in aedis haec puellam deferat.
ut eampse uōs audistis cōnfiterier,
dat eam puellam meretrici Melaenidi,
eaque educauit eam sibi prō filia
bene ac pudice. tum illic autem Lemnius
propinquam uxōrem duxit, cognatam suam.
ea diem suom obiit, facta morigera est uirō.
post<quam> ille uxori iusta fēcit, ilicō
hūc commigrauit. duxit uxōrem hic sibi
eandem quam olim uirginem hic compresserat,
et eam cognoscit esse, quam compresserat.
illa illī dicit, eius sē ex iniuria
peperisse gnatam atque eam sē seruō ilicō
dedisse exponendam. ille extemplō seruolum
iubet illum eundem persequi, sī qua queat
reperire quae sustulerit. ei rei nunc suam
operam usque assiduō seruos dat, sī possiet
meretricem illam inuenire, quam olim tollere,
cum ipse exponebat, ex īnsidiis uiderat.
nunc quod relicuom restat uolō persoluere,
ut expungatur nōmen, ne quid debeam.
adulescēns hic est Sicyoni, ei uiuit pater.
is amore proiecticiam illam deperit
quae dudum flēns hinc abiit ad matrem suam,
et illa hunc contra, quī est amor suauissimus.
ut sunt humana, nihil est perpetuom datum.
pater adulescenti dare uolt uxōrem. hoc ubi
mater resciuit, iussit accersi eam domum.
haec sic rēs gesta est. bene ualete et uincite
uirtūte uera, quod fecistis antidhac.
seruate uostros socios, ueteres et nouos,
augete auxilia uostra iūstīs legibus,
perdite perduelles, parite laudem et lauream,
ut uōbīs uicti Poeni poenas sufferant.—

II.I

Alcesimarchus Credō egō Amorem prīmum apud hominēs carnificinam commentum.
hanc egō de mē coniecturam domī facio, ni foris quaeram,
quī omnēs hominēs superō [atque] antideō cruciabilitatibus animī.
iactor [crucior] agitor stimulor, uersor
in amoris rota, miser exanimor,
feror differor distrahor diripior,
ita nubilam mentem animī habeō.
ubi sum, ibi nōn sum, ubi nōn sum, ibist animus,
ita mī omnia sunt ingenia.
quod lubet, nōn lubet iam id continuo,
ita mē Amor lassum animī ludificat,
fugat, agit, appetit, raptat, retinet,
lactat, largitur: quod dat nōn dat. deludit:
modō quod suasit, <id> dissuadet,
quod dissuasit, id ostentat.
maritumis mōribus mecum experitur
ita meum frangit amantem animum.
neque, nisi quia miser nōn eō pessum,
mihi ulla abest perditō permities.
ita pater apud uillam detinuit
mē hos dies sex ruri continuos,
neque licitum interea est meam amicam uisere *
estne hoc miserum memoratu.
* * *
nudiussextus
(Alc.) Potine tū homō facinus facere strenuom. (Seruus) Aliorum affatim est
quī faciant. sane egō mē nolō fortem perhiberi uirum.
* * *
Seruus Sed quid istuc. Alc. Mala multa dici mihi uolō. Serū. Qua gratia.
#ALC# quia uiuō. Serū. Facile id quidem edepol possum, sī tū uis. Alc. Volō.
#SERU# at enim ne tū exponas pugnō os metuō in imperiō meō.
#ALC# numquam edepol faciam. Serū. Fidem da. Alc. Do, nōn facturum esse mē.
sed egō prīmum, tot quī ab amica abesse potuerim dies,
sum nihilī. Serū. Nihili hercle uērō es. Alc. * perdite,
quae mē amaret contra. Serū. Dignus hercle es īnfortuniō.
#ALC# ei mē <tot tam> acerba facere in corde. Serū. Frugi nunquam eris.
#ALC# praesertim quae coniurasset mecum et firmasset fidem,
#SERU# neque deōs neque hominēs aequom est facere tibi posthac bene.
#ALC# Quae esset aetatem exactura mecum in matrimonio,
#SERU# compedes tē capere oportet neque eās unquam ponere.
#ALC# Quae mihi esset commendata et meae fidei concredita,
#SERU# hercle tē uerberibus multum caedi oportere arbitror.
#ALC# Quae mellillam mē uocare et suauium solitast suom.
#SERU# ob istuc unum uerbum dignuss, deciēns quī furcam feras.
#ALC# egomet laetor. sed quid auctor nunc mihi es. Serū. Dicam tibi:
Supplicium illī des, suspendas tē, ne tibi suscēnseat.
#ALC# quian *
#SERU# quid tū ergō * tē manuleō
* * *
(Alc.) quid sī amo. * (T.) * est amor
* atque illam quam <tē> amāre intellegō
* sī conclusos uōs <mē> habere in carcere
* amoris noctēsque et dies
ni emortuos *
mihi nunquam quisquam *
(T.) Immō maxumus.
nam quī amant stulte atque inmodeste atque inprobe
* ne ament.
* * *
(Alc.) * ubi tū es. Serū. Ecce mē.
#ALC# i, adfer mihi arma et loricam adducitō.
#SERU# loricam adducam.
#ALC# i, curre, equom adfer. Serū. Hercle hic īnsanit miser.
#ALC# abi atque hastatos multos, multos uelites,
multos cum multis—nil moror precariō.
ubi sunt quae iussi. Serū. Sanus hic nōn est satis.
T. Ab anū esse crēdō nocitum, cum illaec sic facit.
#SERU# Vtrum deliras, quaeso, an astāns somnias,
quī equom mē adferre iubes, loricam adducere,
multos hastatos, post id multos uelites,
multos cum multis. haec tū peruorsariō
mihi fabulatuss. Alc. Dixin egō istaec, obsecro.
#SERU# modō quidem hercle haec dixistī. Alc. Non praesēns quidem.
#SERU# praestigiator, siquidem hic nōn es atque ades.
T. Videō egō tē Amoris ualde tactum toxico,
adulescēns. eō tē magis uolō monitum. Alc. Mone.
T. Caue sis cum Amore tū unquam bellum sumpseris.
#ALC# quid faciam. T. Ad matrem eius deuenias domum,
expurges, iures, ores blande per precem
eamque exores ne tibi suscēnseat.
#ALC# expurigabō hercle omnia ad raucam rauim.
* * *
Non. p. M
Senex prohibet diuitiis maximis, dote altili atque opima.
* * *
mulierculam exornatulam. * quidem hercle scita.
quamquam uetus cantherius sum, etiam nunc, ut egō opinor,
adhinnire equolam possum egō hanc, sī detur sola solī.
Gymnasium Nimis opportune mī euenit rediisse Alcesimarchum.
nam sola nulla inuitior solet esse. Sen. #M# uocato,
ne sola sis: egō tecum <ero, uolō> egō agere, ut tū agas aliquid.
#GYMN# nimis lepide exconcinnauit hasce aedis Alcesimarchus.
Sen. Vt quō<m Ven>us adgreditur, <place>t. lepidumst amāre semper.
#GYMN# Venerem meram haec aedes olent, quia amator expoliuit.
Sen. Non modō ipsa lepidast, commode quoque hercle fabulatur.
sed cum dicta huius interpretor, haec herclest, ut egō opinor,
meum quae corrumpit filium. suspiciost eam esse,
utpote quam nunquam uiderim. de opinione crēdō.
nam hasce aedis conductas habet meus gnatus, haec ubi astat:
hoc hanc eam esse opiniost. nam haec illum nominauit.
quid sī adeam atque appellem. mali damnique inlecebra, salue.
#GYMN# * uapulabis.
Sen. * uolō apud tē.
* * *
#GYMN# intrō abeo,
nam meretricem astare in uia solam prostibuli sanest.
* * *
#GYMN# quid uis.
Sen. Volō ex tē scire quidquid est *
quid egō usquam male feci tibi <aut meu>s quisquam, id edisserta,
quam ob rem mē meumque filium quom <matr>ē remque nostram
habes perditui et praedatui. Gymn. Miser errat, ut egō dīxī.
lepidast materies, ludam egō hunc, nam occasiō uidetur.
potin operam inique equidem malam <ut ne> des innocenti.
Sen. Sed <obsecro> tē, nullusnest tibi amator alius quisquam,
nisi meus modō unus fīlius. Gymn. Quem quidem egō amem, alius nēmō est.
Sen. At egō * Gymn. Nil moror: damnō sunt tui mihi similes.
Sen. quid * (Gymn.) isne est id arbitratus.
* * *

(Gym.) datores
negotioli bellissimi senices soletis esse.
* * *

Lena. #M# respondere postulas. iniurium est.
stipulari semper mē ultrō oportet ā uiris,
eum quaestum facio, nil uiris promittere.
* * *

siquidem imperes prō copia, prō recula
* * *

Lena.quīn is, sī itura es. nimium is uegrandi gradū.
#GYMN# pol ad cubituram, mater, magis sum exercita
fere quam ad cursuram. eō sum tardiuscula.
meminere officium suom.
ita mustulentus uentus nares attigit.
capillō scissō atque excissatis auribus
quae quasi carnificis angiporta purigāns
* * *
nōn quasi nunc haec sunt hic, limaces, liuidae,
febriculosae, miserae amicae, osseae,
diobolares, schoeniculae, miraculae,
cum extritis talis, cum todillis crusculis
* * *
Sel. Molestus es.
#ALC# meae issula sua <aede>s egent. ad mē <sine ducam>. Sel. Aufer manum.
#ALC# Germana mea sororcula. Sel. Repudiō tē fraterculum.
#ALC# tum tū igitur, mea matercula. Mel. Repudiō tē † fraterculum.
#ALC# opsecrō tē Sel. Valeas. Alc. Vt sinas Sel. Nil moror. Alc. Expurigare mē.
Sel. * Alc. Sine dicam. Mel. Satis sapit mihi tuis periuriis.
* at nunc nōn potest. Alc. Supplicium polliceri uolō.
Sel. At mī aps tē accipere nōn libet. Alc. Em omnia
patior iure īnfelix. Sel. Volup est neque tis misereri decet.
quamquam hominem *
uerba dare *
nōn illa * quī frangant foedera
* eos *
(Sel.) dabis.—
#ALC# at egō nec dō neque tē amittam hodiē, nisi quae uolō tecum loqui
das mihi operam.
Mel. Potin ut mihi molestus ne sis. Alc.quīn id est nōmen mihi,
omnēs mortales uocant molestum. *
* obsecrō. Mel. At frustra obsecras.
* * *
quia sine omni * Alc. Dabō
iūs iurandum. *
Mel. At egō nunc <ab> illō mihi <caueo> iure iurandō tuō.
similest iūs iurandum amantum quasi iūs cōnfusicium.
#ALC# nescia *
* (Mel.) nugas agis.
* * *
#ALC# supplicium dabō *
quō modō egō *
* (Mel.) quia es nactus nouam,
quae * quaedam quasi tū nescias.
* Alc. Di deaeque illam perdant † pariter.
* umquam, sī hoc fallō. Mel. Nil moror
* falsum fallis, eō tē * ignorat fides.
postremo, sī mihi dedisses uerba, deis numquam dares.
#ALC# quīn equidem illam ducam uxōrem. Mel. Ducas, sī *
nunc hoc sī tibi commodumst, quae *
#ALC# īnstruxi illī aurum atque uestem. (Mel.) *
siquidem amabas, * illī īnstruī.
sed sinō. iam hoc mihi responde quod <ego> tē rogauerō:
īnstruxisti *
tibi ita ut uoluisti * (Alc.) quod uolō.
Mel. Eō facetuss quia tibi aliast spōnsa locuples Lemnia.
habeas. neque nōs factione tanta quanta tū sumus
neque opes nostrae tam sunt ualidae quam tuae. uerum tamen
haū metuō ne iūs iurandum nostrum quisquam culpitet:
tū iam, sī quid tibi dolebit, scies qua doleat gratia.
#ALC# di mē perdant—Mel. Quodcumque optes, tibi uelim contingere.
#ALC# sī illam uxōrem duxerō umquam, mihi quam despondit pater.
Mel. Et mē, sī umquam tibi uxōrem filiam dederō meam.
#ALC# patierin mē periurare. Mel. Pol tē aliquantō facilius,
quam mē meamque rem perire et ludificari filiam.
alibi quaere ubi iuri iurandō tuō satis sit subsidi:
hic apud nōs iam, Alcesimarche, cōnfregisti tesseram.
#ALC# face semel periclum. Mel. Feci saepe, quod factum queror.
#ALC# Redde mī illam. Mel. Inter nouam rem uerbum usurpabō uetus:
quod dedi datum nōn uellem, quod relicuomst nōn dabō.
#ALC# nōn remissura es mihi illam. Mel. Prō mē respōnsas tibī.
#ALC# nōn remittes. Mel. Scis iam dudum omnem meam sententiam.
#ALC# satin istuc tibi in corde certumst. Mel.quīn egō commentor quidem.
#ALC# nōn edepol <ego> istaec tua dicta nunc in auris recipiō.
Mel. Non. hem, quid agis igitur. animum aduorte iam, ut quid agas scias.
#ALC# at ita mē di deaeque, superi atque īnferi et medioxumi,
itaque mē Iunō regina et Iouis supremi filia
itaque mē Saturnus eius patruos—Mel. Ecastor pater.
#ALC# itaque mē Ops opulenta illius auia—Mel. Immō mater quidem.
#ALC# iunō filia et Saturnus patruos et summus Iuppiter—
tū mē delenis, propter tē haec peccō. Mel. Perge dicere.
#ALC# anne etiam, ut quid cōnsultura sis sciam, pergis eloqui.
Mel. Non remittam. definitumst. Alc. Enim uērō ita mē Iuppiter
itaque mē Iunō itaque Ianus ita—quid dicam nesciō.
iam sciō. immo, mulier, audi, meam ut scias sententiam.
di mē omnēs, magni minuti, et etiam patellarii
faxint, ne egō <dem uiuae> uiuos sauium Selenio,
nisi egō teque tuamque † filiam meque hodiē obtruncauero,
poste autem cum primō luci crās nisi ambō occidero,
et equidem hercle nisi pedatū tertiō † omnis efflixero,
nisi tū illam remittis ad mē. dīxī quae uoluī. uale.—
Mel. Abiit intrō iratus. quid egō nunc agam. sī redierit
illa ad hunc, ibidem loci rēs erit: ubi odium occeperit,
illam extrudet, tum hanc uxōrem Lemniam ducet domum.
sed tamen ibō et persequar: amēns ne quid faciat, cautō opust.
postremo, quandō aequa lege pauperi cum diuite
nōn licet, perdam operam potius quam carebō filia.
sed quis hic est quī recta platea cursum hūc contendit suom.
et illud paueō et hoc formido, ita tota sum misera in metū.

II.II
Lampadiō Anum sectatus sum clamore per uias,
miserrumam habuī. ut illaec hodiē quot modis
moderatrix <linguae> fuit atque immemorabilis.
quot illī blanditias, quid illī promisi bonī,
quot admoeniui fabricas, quot fallacias
in quaestione. uix exculpsi ut diceret,
quia ei promisi dolium uini dare.

II.III
Phanostrata Audire uocem uisa sum ante aedis modō
meī Lampadisci seruī. Lamp. Non surda es, era:
rēctē audiuistī. Phan. quid agis hic. Lamp. Quod gaudeas.
#PHAN# quid id est. Lamp. Hinc ex hisce aedibus paulō prius
uīdī exeuntem mulierem. Phan. Illam quae meam
gnatam sustulerat. Lamp. Rem tenes. Phan. quid postea.
Lamp. Dicō ei, quō pactō eam ab hippodromō uiderim
erilem nostram filiam sustollere.
extimuit tum illa. Mel. Iam horret corpus, cor salit.
nam mihi ab hippodromō memini adferri paruolam
puellam eamque mē mihi supponere.
#PHAN# age perge, quaesō. animus audire expetit
ut gesta rēs sit. Mel. V.Inam audire nōn queas.
* * *
Lamp. Pergō illa<m onerare> dictīs:  ¤ illaec ted anus
fortu<nis ex secundis ad mī>seras uocat.
nam illaec tibi nutrix est, ne matrem cēnseas.
egō tē reducō et reuocō ad <summas> ditias,
ubi tū locere in luculentam familiam,
unde tibi talenta magna uiginti pater
det dotis. nōn enim hic, ubi ex Tuscō modō
tute tibi indigne dotem quaeras corpore.
#PHAN# an, amabo, meretrix illa est quae illam sustulit.
Lamp. Immō [meretrix] fuit. sed ut sit de ea rē, ēloquar.
iam perducebam illam ad mē suadela mea:
anus ei amplexa est genua, plorāns, obsecrāns,
ne deserat sē: eam suam esse filiam,
seque eam peperisse sancte adiurabat mihī.
 ¤ istanc quam quaeris ¤  inquit  ¤ egō amicae meae
dedi, quae educaret eam prō filiola sua.
et uiuit ¤  inquit.  ¤ ubi ea est. ¤  inquam extempulō.
#PHAN# seruate di med obsecrō. Mel. At mē perditis.
#PHAN# Quoi illam dedisset exquisisse oportuit.
Lamp. Quaesiui, et dīxit meretrici Melaenidī.
Mel. Meum elocutust nōmen, interii <oppido>.
Lamp. V.I elocuta est, egō continuō [anum] interrogō.
 ¤ ubi habitat. ¤  inquam  ¤ duc ac demōnstra mihī. ¤ 
 ¤ auecta est ¤  inquit  ¤ peregre hinc habitatum. ¤  Mel. Obsipat
aculam. Lamp.  ¤ Quō auecta est, eō sequemur. sicine
agis nugas. periisti hercle, ni * *
* * <nōn> hoc longe destiti
īnstare, usque adeō donec sē adiurat anus
iam mihi mōnstrare. Phan. at nōn missam oportuit.
Lamp. Seruatur. sed illaec sē quandam aibat mulierem
suam bene uolentem conuenire etiam prius,
commune quācum id esset sibi negotium.
et sciō uenturam. Mel. #M# indicabit, et suas
ad meas miserias † alias faciem cōnsciam.
#PHAN# quid nunc uis facere mē. Lamp. Intrō abi atque animō bonō es.
uir tuos sī ueniet, iube domī opperirier,
ne in quaestione mihi sit, sī quid eum uelim.
egō ad anum recurrō rursum. Phan. Lampadio, obsecro,
cura. Lamp. Perfectum egō hoc dabō negotium.
#PHAN# deōs teque sperō.—Lamp. Eosdem ego, uti abeas domum.
Mel. Adulescēns, asta atque audī. Lamp. Men, mulier, uocas.
Mel. Te. Lamp. quid negoti est. nam occupatus sum ampliter.
Mel.quis istic habitat. Lamp. Demiphō dominus meus.
Mel. Nempe istic est, quī Alcesimarchō filiam
suam despondit in diuitias maxumas.
Lamp. Is ipsust. Mel. Ehō tu, quam uōs igitur filiam
nunc quaeritatis alteram. Lamp. Egō dicam tibi:
nōn ex uxore natam uxoris filiam.
Mel. quid istuc est uerbi. Lamp. Ex priore muliere
nata, inquam, meō erō est filia. Mel. Certe modō
huius, quae locuta est, quaerere aibas filiam.
Lamp. Huius ergō quaerō. Mel. Quō modō igitur, obsecro,
haec est prior, quae nupta nunc est. Lamp. Conteris
tū tua mē oratione, mulier, quisquis es.
medioxumam quam duxit uxōrem, ex ea
nata est haec uirgo, Alcesimarchō quae datur.
ea uxor diem obiit. iam scis. Mel. Teneō istuc satis.
sed egō illud quaerō cōnfragosum, quō modō
prior posterior sit et posterior sit prior.
Lamp. Prius hanc compressit quam uxōrem duxit domum,
prius grauida facta est priusque peperit filiam.
eam postquam peperit, iussit paruam proici:
egō eam proieci, alia mulier sustulit,
egō īnspectauī. erus hanc duxit postibī.
eam nunc puellam filiam eius quaerimus.
quid nunc supina susum in caelum cōnspicis.
Mel. Ei nunciam istuc quō properabas, nil moror.
nunc intellexī. Lamp. Dis hercle habeō gratiam,
nam ni intellexes, numquam, crēdō, amitteres.—
Mel. Nunc mihi bonae necessumst esse ingratiis,
quamquam esse nolō. rem palam esse intellegō:
nunc egomet potius hanc inibō gratiam
ab illis, quam illaec mē indicet. ibō domum,
atque ad parentes redducam Selenium.—

III.I
Melaenis Rem elocuta sum tibi omnem. sequere hac mē, Selenium,
ut eorum quoiam esse oportet tē sis potius quam mea.
quamquam inuita tē carebo, animum egō inducam tamen
ut illud quem <ad modum> tuam in rem bene conducat cōnsulam.
nam hic crepundia īnsunt, quibuscum tē illa olim ad mē detulit,
quae mihi dedit, parentes tē ut cognoscant facilius.
accipe hanc cistellam, Halisca. agedum pulta illās fores.
dic mē orare ut aliquis intus prodeat propere ocius.
Alcesimarchus Recipe mē ad tē, Mors, amicum et beneuolum. Selenium Mater mea,
periimus miserae. Alc. Vtrum hac mē feriam an ab laeua latus.
Mel. quid tibi est. Sel. Alcesimarchum nōn uides. ferrum tenet.
#ALC# ecquid agis. remorare. lumen linque. Sel. Amabo, accurrite,
ne sē interemat. Alc. O Salute mea salus salubrior,
tū nunc, sī egō uolō seū nolo, sola mē ut uiuam facis.
Mel. Haud uoluisti istuc seuerum facere. Alc. Nil mecum tibi,
mortuos tibi sum: hanc ut habeō certum est nōn amittere.
nam hercle iam ad mē adglutinandam totam decretum est dare.
ubi estis, seruī. occludite aedis pessulis, repagulis
ilicō: hanc egō tetulerō intra limen.—Mel. Abiit, abstulit
mulierem. ibo, persequar iam illum intro, ut haec ex mē sciat
eadem, sī possum tranquillum facere ex iratō mihī.

IV.I
Lampadiō Nullam egō mē uidisse crēdō magis anum excruciabilem
quam illaec est, quae dudum fassa est mihi quaene īnfitias eat.
sed eccam eram uideō. sed quid hoc est, haec quod cistella hic iacet
cum crepundiis. nec quemquam cōnspicor alium in uia.
faciundum est puerile officium: conquiniscam ad cistulam.
Phanostrata quid agis, Lampadio. Lamp. Haec cistella numnam hinc ab nōbīs domō est.
nam hinc ab ostiō iacentem sustulī. Phan. quid nuntias
super anu. Lamp. Scelestiorem in terra nullam esse alteram.
omnia īnfitiatur ea quae dudum cōnfessa est mihī.
nam hercle egō <quam> illam anum inridere mē ut sinam, satiust mihi
quouis exitiō interire. Phan. Di, obsecrō uostram fidem.
La. quid deōs obsecras. #PH# Seruate nos. La. quid est. #PH# Crepundia
haec sunt, quibuscum tū extulisti nostram filiolam ad necem.
L. Sanane es. P. Haec sunt profectō. L. Pergin. P. Haec sunt. L. #S# mihi
alia mulier istoc pactō dicat, dicam esse ebriam.
#PHAN# nōn ecastor falsa memorō. Lamp. Nam, obsecro, unde haec gentium.
aut quis deus obiecit hanc ante ostium nostrum, quasi
dedita opera, in tempore ipso. Phan. Spes mihi sancta subuenī.

IV.II
Halisca Nisi quid mī opis di dant, disperii, neque unde auxilium expetam habeō.
itaque † petulantia mea mē animī miseram habet.
quae in tergum meum ne ueniant, male formido,
sī era mea <mē> sciat tam socordem esse quam sum.
quamne in manibus tenui atque accepi hic ante aedis
cistellam, ubi ea sit nescio, nisi ut opinor
loca haec circiter excidit mihī.
meī hominēs, meī spectatores, facite indicium, sī quis uidit,
quis eam abstulerit quisue sustulerit et utrum hac an illac iter īnstiterit.
nōn sum scitior, quae hos rogem aut quae fatigem,
quī semper malō muliebri sunt lubentes.
nunc uestigia hic sī qua sunt noscitabō.
nam sī nēmō hac praeter iit, postquam intrō abii,
cistella hic iaceret. quid hic. perii, opinor.
actum est, ilicet mē īnfelicem et scelestam.
nulla est, neque egō sum usquam. perdita perdidit mē.
sed pergam ut coepi tamen, quaeritabō.
nam et intus paueō et foris formido,
ita nunc utrubique metus mē agitat.
ita sunt hominēs misere miseri:
ille nunc laetus est, quisquis est, quī illam habet,
quae neque illa illī quicquam usui et mī exitiō est.
sed memet moror, quom hoc agō setius.
Halisca, hoc age, ad terram aspice et despice,
oculis inuestiges, astute augura.
Lam. Era. #PH# Hem quid est. Lam. Haec est. Ph.quis est. Lam. Quoi haec excidit cistella.
#PHAN# certe est, eum locum signat, ubi ea excidit: apparet.
Hal. Sed is hac iit, hac socci uideō
uestigium in puluere, persequar hac.
in hoc iam locō cum alterō cōnstitit. hic
meis turba oculis modō sē obiecit:
neque prorsum iit hac: hic stetit, hinc illō
exiit. hic concilium fuit.
ad duos attinet, liquidumst. attat,
singulum uideō uestigium.
sed is hac abiit. contemplabor. hinc hūc iit, hinc nusquam abiit.
actam rem agō. quod periit, periit: meum corium <cum> cistella.
redeō intrō. Phan. Mulier, mane. sunt quī uolunt tē conuentam.
Hal.quis mē reuocat. Lamp. Bona femina et malus masculus uolunt tē.
Hal. * * postremō ille
plus quī uocat scit quod uelit, quam egō quae uocor. reuortor.
[ecquem uidisti † quaerere hic, amabo, in hac regione
cistellam cum crepundiis, quam egō hic amisi misera.
nam dudum ut accucurrimus ad Alcesimarchum, ne sē
uita interemeret, tum <eam mihi op>inor excidisse.
Lamp. Cistellam haec mulier <perdidit. tace>amus, era, parumper.
Hal. Disperii misera. quid egō erae dicam. quae mē opere tantō
seruare iussit, quī suos Selenium parentes
facilius posset noscere, quae erae [meae] supposita est parua,
quam quaedam meretrix ei dedit. Lamp. Nostram haec rem fabulatur,
hanc scire oportet, filia tua ubi sit, signa ut dicit.
Hal. Nunc eam uolt suae matri et patrī, quibus nata est, reddere ultrō.
mī homo, obsecro, alias rēs geris, egō tibi meas rēs mandō.
Lamp. Istuc ago, atque istic mihi cibus est, quod fabulare,
sed inter rem agendam istam erae huic respondi quod rogabat.
nunc ad tē redeō: sī quid est opus, dic, impetratumst.]
quid quaeritabas. Hal. #M# homō et mea mulier, uōs salutō.
#PHAN# et nōs tē. sed quid quaeritas. Hal. Vestigium hic requiro,
qua aufugit quaedam * aestiō * Lamp. quid id. quid nam est.
Hal. Alienum * et maerorem familiarem.
Lamp. Mala mers, era, haec et callida est. Phan. Ecastor ita uidetur.
Lamp. Imitatur nequam bestiam et damnificam. Phan. Quamnam, amabo.
Lamp. Inuoluolum, quae in pampini foliō intorta implicat sē:
itidem haec exorditur sibi intortam orationem.
quid quaeritas. Hal. Cistellula hinc mī, adulescēns, euolauit.
Lamp. In caueam latam oportuit. Hal. Non edepol praeda magna.
Lamp. Mirum quīn grex uenalium in cistella īnfuerit una.
#PHAN# sine dicat. Lamp. #S# dicat quidem. Phan. Age loquere [tu] quid ibi īnfuerit.
Hal. Crepundia una. Lamp. Est quidam homo, quī illam ait sē scire ubi sit.
at pol ille ā quadam muliere, sī eam mōnstret, gratiam ineat.
Lamp. At sibi ille quidam uolt dari mercedem. Hal. At pol illa quaedam,
quae illam cistellam perdidit, quoidam negat esse quod det.
Lamp. At enim ille quidam o<peram bonam magis> expetit quam argentum.
Hal. At pol illī quoidam mulieri nulla opera gratuita est.
#PHAN# commodule quaedam. tū tibi nunc prodes. cōnfitemur
cistellam habere. Hal. At uōs Salus seruassit. ubi ea nunc est.
#PHAN# saluam eccam. sed egō rem meam magnam cōnfabulari
tecum uolō: sociam tē mihi adoptō ad meam salutem.
Hal. quid istuc negoti est. aut quis es. Phan. Egō sum illius mater,
quae haec gestitauit. Hal. Hicine tū ergō habitas. Phan. Hariolare.
sed quaeso, ambages, mulier, mitte atque hoc age.
eloquere, unde haec sunt tibi, cito, crepundia.
Hal. Mea haec erilis gestitauit filia.
Lamp. Mentiris, nam mea gestitauit, nōn tua.
#PHAN# ne obloquere. Lamp. Taceō. Phan. Mulier, perge dicere.
ubi ea est, quae gestitauit. Hal. Hic in proximō.
#PHAN# istic quidem edepol meī uiri habitat gener.
* * *
#PHAN# ne obloquere rusus. perge porrō dicere.
quot annos nata dicitur. Hal. Septemdecim.
#PHAN# mea est. Lamp. East: u< * numer>us annorum attulit.
Hal. quid qua <tibi causa haec dīxī.> iam quaerō meam.
Lamp. At po<l egō * > sunt, quaerō tertiam.
#PHAN# Quod quaeritabam, filiam inueni meam.
Hal. Aequom est <reponi> per fidem quod creditum est,
ne bene merenti sit malō benignitas.
nostra haec alumna est, tua profectō filia:
* * *
et redditura est tuam tibi, et ea gratia
domō profecta est. ceterum ex ipsa, obsecro,
exquaeritote: egō serua sum. Phan. Aequom postulas.
Hal. Illius egō istanc esse malō gratiam.
sed istanc cistellam tē opsecrō ut reddas mihī.
#PHAN# quid fit, Lampadio. Lamp. Quod tuom est teneas tuom.
#PHAN# at mē huius miseret. Lamp. Sic faciundum cēnseō:
da isti cistellam et intrō abi cum istac semul.
#PHAN# tibi auscultabō. tene tū cistellam tibi,
abeamus intrō. sed quid <est> nōmen tuae
dominae. Hal. Melaenis. Phan. I prae, iam egō tē sequar.—

V.I
Demiphō quid hoc negoti est, quod omnēs hominēs fabulantur per uias
mihi esse filiam inuentam. et Lampadionem mē in forō
quaesiuisse aiunt. Lamp. Ere, unde is. Dem. Ex senatū. Lamp. Gaudeō
tibi mea opera liberorum esse amplius. Dem. Enim nōn placet.
nil moror aliena mī opera fieri pluris liberos.
sed quid istuc est. Lamp. Propera ire intrō hūc ad adfinem tuom,
filiam tuam iam cognosces intus. ibidem uxor tua est.
abi citō. Dem. Praeuorti hoc certumst rebus aliīs omnibus.—
Caterua Ne exspectetis, spectatores, dum illī hūc ad uōs exeant:
nēmō exibit, omnēs intus cōnficient negotium.
ubi id erit factum, ornamenta ponent. postidea loci
quī deliquit uapulabit, quī nōn deliquit bibet.
nunc quod ad uōs, spectatores, relicuom relinquitur,
more maiorum date plausum postrema in comoedia.

CVRCVLIO
I.I
Palinurus Quō ted hoc noctis dicam proficisci foras
Cum istoc ornatū cumque hac pompa, Phaedrome.
Phaedromus Quō Venus Cupidoque imperat, suadet Amor:
sī media nox est sīue est prima uespera,
sī status condictus cum hoste intercedit dies,
tamen est eundum quō imperant ingratiis.
#PAL# at tandem, tandem—Phaed. Tandem es odiosus mihī.
#PAL# istuc quidem nec bellum est nec memorabile:
tute tibi puer es, lautus luces cereum.
Phaed. Egon apicularum congestum opera nōn feram,
ex dulci oriundum melculō dulci meo.
#PAL# nam quō tē dicam egō ire. Phaed. #S# tū mē roges,
dicam ut scias. Pal. #S# rogitem, quid respondeas.
Phaed. Hoc Aesculapi fanum est. Pal. Plus iam annō sciō.
Phaed. Huic proxumum illud ostiumst oculissimum.
salue, ualuistin. Pal. Ostium occlusissimum,
caruitne febris tē heri uel nudiustertius
et heri cenauistine. Phaed. Deridesne mē.
#PAL# quid tū ergo, īnsane, rogitas ualeatne ostium.
Phaed. Bellissimum hercle uīdī et taciturnissimum,
numquam ullum uerbum muttit: cum aperitur tacet,
cum illa noctū clanculum ad mē exit, tacet.
#PAL# numquid tū quod tē aut genere indignum sit tuō
facis aut inceptas facinus facere, Phaedrome.
num tū pudicae cuipiam īnsidias locas
aut quam pudicam esse oportet. Phaed. Nemini,
nec mē ille sirit Iuppiter. Pal. Egō item uolō.
ita tuom cōnfertō amāre semper, sī sapis,
ne id quod ames populus sī sciat, tibi sit probrō.
semper curatō ne sis intestabilis.
Phaed. quid istuc est uerbi. Pal. Caute ut incedas uia:
quod amas amatō testibus praesentibus.
Phaed.quīn lenō hic habitat. Pal. Nemō hinc prohibet nec uetat,
quīn quod palam est uenale, sī argentum est, emas.
nēmō ire quemquam publica prohibet uia.
dum ne per fundum saeptum facias semitam,
dum ted abstineas nupta, uidua, uirgine,
iuuentute et pueris liberis, ama quid lubet.
Phaed. Lenonis hae sunt aedes. Pal. Male istis euenat.
Phaed.quī. Pal.quia scelestam seruitūtem seruiunt.
Phaed. Obloquere. Pal. Fiat maxume. Phaed. Etiam taces.
#PAL# nempe obloqui mē iusseras. Phaed. At nunc uetō.
sed ita uti occepi dicere: ei ancillula est.
#PAL# nempe huic lenoni quī hic habitat. Phaed. Recte tenes.
#PAL# minus formidabo, ne excidat. Phaed. Odiosus es.
eam uolt meretricem facere. ea mē deperit,
egō autem cum illa facere nolō mutuom.
#PAL# quid ita. Phaed.quia proprium faciō: amō pariter simul.
#PAL# malus clandestinus est amor, damnumst merum.
Phaed. Est hercle ita ut tū dicis. Pal. Iamne ea fert iugum.
Phaed. Tam ā mē pudica est quasi soror mea sit, nisi
sī est osculandō quippiam impudicior.
#PAL# semper tū scito, flamma fumō est proxima.
fumō comburi nil potest, flamma potest.
quī ē nuce nuculeum esse uolt, frangit nucem:
quī uolt cubare, pandit saltum sauiis.
Phaed. At illa est pudica neque dum cubitat cum uiris.
#PAL# credam, pudor sī cuiquam lenoni siet.
Phaed. Immō ut illam cēnses. ut quaeque illī occasiost,
subripere sē ad mē. ubi sauium oppegit, fugit.
id eō fit, quia hic leno, <hic quī> aegrotus incubat
in Aesculapi fano, is mē excruciat. Pal. quid est.
Phaed. Alias mē poscit prō illa triginta minas,
alias talentum magnum. neque quicquam queō
aequi bonique ab eō impetrare. Pal. Iniuriuss,
quī quod lenoni nulli est id ab eō petas.
Phaed. Nunc hinc parasitum in Cariam misi meum
petitum argentum ā meō sodali mutuom.
quod sī nōn affert, quō mē uortam nesciō.
#PAL# sī deōs salutas, dextrouorsum cēnseō.
Phaed. Nunc ara Veneris haec est ante horunc fores.
mē īnferre Veneri uoui ieientaculum.
#PAL# quid. tū tē pones Veneri ieientaculo.
Phaed. Me, tē atque hosce omnis. Pal. Tum tū Venerem uomere uis.
Phaed. Cedo, puere, sinum. Pal. quid facturuss. Phaed. Iam scies.
anus hic solet cubitare custos ianitrix,
nōmen Leaenae est, multibiba atque merobiba.
#PAL# Quasi tū lagoenam dicas, ubi uinum Chium
solet esse. Phaed. quid opust uerbis. uinosissima est.
eaque extemplō ubi <ego> uinō hās cōnspersi fores,
de odore adesse mē scit, aperit ilicō.
#PAL# eine hic cum uinō sinus fertur. Phaed. Nisi neuis.
#PAL# nolō hercle, nam istunc quī fert afflictum uelim.
egō nōbīs afferri cēnsuī. Phaed.quīn tū taces.
sī quid super illī fuerit, id nōbīs sat est.
#PAL# quisnam istic fluuiust, quem nōn recipiat mare.
Phaed. Sequere hac, Palinure, mē ad fores, fi mī obsequēns.
#PAL# ita faciam. Phaed. Agite bibite, festiuae fores.
potate, fite mihi uolentes propitiae.
#PAL# Voltisne oliuas [aut] pulpamentum [aut] capparim.
Phaed. Exsuscitate uostram hūc custodem mihī.
#PAL# profundis uinum: quae tē rēs agitant. Phaed. Sine.
uiden ut aperiuntur aedes festiuissumae.
num muttit cardo. est lepidus. Pal.quīn das sauium.
Phaed. Tace, occultemus lumen et uocem. Pal. Licet.

I.II
Leaena Flos ueteris uini meis naribus obiectust,
eius amor cupidam mē hūc prolicit per tenebras.
ubi ubi est, prope mē est. euax, habeō.
salue, anime mī, Liberi lepos.
ut ueteris uetus tui cupida sum.
nam omnium unguentum odor prae tuō nautea est,
tū mihi stacta, tū cinnamum, tū rosa,
tū crocinum et casia es, tū telinum,
nam ubi tū profususs, ibi egō mē peruelim sepultam.
sed quom adhuc nasō odos obsecutust meo,
da uicissim meō gutturi gaudium.
nil agō tecum: ubi est ipsus. ipsum expetō
tangere, inuergere in mē liquores tuos,
sine, ductim. sed hac abiit, hac persequar.
Phaed. Sitit haec anus. Pal. Quantillum sitit. Phaed. Modica est, capit quadrantal.
#PAL# pol ut praedicas, uindemia [haec] huic anui nōn sat est solī.
canem esse hanc quidem magis par fuit: sagax nasum habet. Leaena Amabo,
cuia uox sonat procul.
Phaed. Cēnseō hanc appellandam anum.
adibō. redi et respice ad mē, Leaena.
Leaena Imperator quis est.
Phaed. Vinipollēns lepidus Liber,
tibi quī screanti, siccae, semisomnae
adfert potionem et sitim <iam> sedatum it.
Leaena Quam longe ā mē abest. Phaed. Lumen hoc uide.
Leaena Grandiorem gradum ergō fac ad mē, obsecrō.
#PH# salue. Le. Egon salua sim, quae siti sicca sum. #PH# At iam bibes. Leaena Diū fit.
Phaed. em tibi anus lepida. Leaena Salue, oculissime homō.
#PAL# age, effunde hoc citō in barathrum, propere
prolue cloacam. Phaed. Tace. Nolō huic male dicī. Pal. Faciam igitur male potius.
Le. Venus, de paulō paululum hoc tibi dabō haud lubenter.
nam tibi amantes propitiantes uinum potantes danunt
omnēs, mihi haud saepe euenunt tales hereditates.
#PAL# hoc uide ut ingurgitat impura in sē merum auariter, faucibus plenis.
Phaed. Perii hercle, huic quid prīmum dicam nesciō. Pal. Em istuc, quod mihi dixtī.
Phaed. quid id est. Pal. Periisse ut tē dicas. Phaed. Male tibi di faciant. Pal. Dic istī.
Le. Ah. Pal. quid est. ecquid lubet. Le. Lubet. Pal. Etiam mihi quoque stimulō fodere lubet tē.
Phaed. Tace, <ne>—Pal. Noli, taceō. ecce autem bibit arcus, pluet crēdō hercle hodiē.
Phaed. Iamne egō huic dico. Pal. quid dices. Phaed. #M# periisse. Pal. Age dice. Phaed. Anus, audī.
hoc uolō scire tē: perditus sum miser.
Leaena At pol egō oppidō seruata.
sed quid est. quid lubet perditum dicere
tē esse. Phaed.quia id quod amō careō.
Leaena Phaedrome mī, ne plora amabō.
tū mē curatō ne sitiam, egō tibi quod amas iam hūc adducam.—
Phaed. Tibine ego, sī fidem seruas mecum, uineam prō aurea statua statuam,
quae tuō gutturi sit monumentum.
quī mē in terra aeque fortunatus erit, sī illa ad mē bitet,
Palinure. Pal. Edepol quī amat, sī eget, misera adficitur, <ere>, aerumna.
Phaed. Non ita rēs est, nam cōnfidō parasitum hodiē aduenturum
cum argentō ad mē. Pal. Magnum inceptas, sī id expectas quod nusquamst.
Phaed. quid sī adeam ad fores atque occentem. Pal. #S# lubet, neque uetō neque iubeo,
quandō egō tē uideō immutatis mōribus esse, ere, atque ingeniō.
Phaed. Pessuli, heus pessuli, uōs salutō lubēns,
uōs amo, uōs uolō, uōs petō atque obsecro,
gerite amantī mihi mōrem, amoenissumi,
fite causa mea ludii barbari,
sussilite, obsecro, et mittite istanc foras,
quae mihi miserō amantī ebibit sanguinem.
hoc uide ut dormiunt pessuli pessumi
nec mea gratia commouent sē ocius.
rē spicio, nihili meam uōs gratiam facere.
st tace, tace. Pal. Taceō hercle equidem. Phaed. Sentiō sonitum.
tandem edepol mihi morigeri pessuli fiunt.

I.III
Leaena Placide egredere et sonitum prohibe forium et crepitum cardinum,
ne quod hic agimus erus percipiat fieri, mea Planesium.
mane, suffundam aquolam. Pal. Viden ut anus tremula medicinam facit.
eapse merum condidicit bibere, foribus dat aquam quam bibant.
Planesium V.I tū es, quī mē conuadatuss Veneriis uadimoniis.
sistō egō tibi mē et mihi contra itidem <tū tē> ut sistas suadeō.
Phaed. Assum. nam sī absim, haud recusem quīn mihi male sit, mel meum.
Plan. Anime mī, <mē> procul amantem abesse haud cōnsentaneumst.
Phaed. Palinure, Palinure. Pal. Eloquere, quid est quod Palinurum uoces.
Phaed. Est lepida. Pal. Nimis lepida. Phaed. Sum deus. Pal. Immō homō haud magni pretī.
Phaed. quid uidisti aut quid uidebis magis dis aequiparabile.
#PAL# male ualere tē, quod mī aegrest. Phaed. Male mī morigeruss, tace.
#PAL# ipsus sē excruciat quī homō quod amat uidet nec potitur dum licet.
Phaed. Recte obiurgat. sane haud quicquamst, magis quod cupiam iam diū.
Plan. Tene mē, amplectere ergō. Phaed. Hoc etiam est quam ob rem cupiam uiuere.
quia tē prohibet erus, clam [ero] potior. Pl. Prohibet. nec prohibere quit,
nec prohibebit nisi mors meum animum aps tē abalienauerit.
#PAL# enim uērō nequeō durare quīn egō erum accusem meum:
nam bonum est pauxillum amāre sane, īnsane nōn bonum est.
uerum totum īnsanum amāre, hoc est quod meus erus facit.
Phaed. Sibi sua habeant regna rēgēs, sibi diuitias diuites,
sibi honores, sibi uirtutes, sibi pugnas, sibi proelia:
dum mī abstineant inuidere, sibi quisque habeant quod suom est.
#PAL# quid tu. Venerin peruigilare tē uouisti, Phaedrome.
nam hoc quidem edepol haud multō post luce lucebit. Phaed. Tace.
#PAL# quid, taceam. quīn tū is dormitum. Phaed. Dormio, ne occlamites.
#PAL# tū quidem uigilas. Phaed. At meō more dormiō: hic somnust mihī.
#PAL# heus tu, mulier, male mereri de inmerente īnscitia est.
Plan. Irascere, sī tē edentem hic ā cibō abigat. Pal. Ilicet,
pariter hos perire amandō uideo, uterque īnsaniunt.
uiden ut misere moliuntur. nequeunt complecti satis.
etiam dispertimini. Plan. Nullum hominī est perpetuom bonum:
iam huic uoluptati hoc adiunctum est odium. Pal. quid ais, propudium.
tun etiam cum noctuinis oculis odium mē uocas.
ebriola, persollae nugae. Phaed. Tun meam Venerem uituperas.
† quod quidem mihi polluctus uirgis seruos sermonem serat.
at ne tū hercle cum cruciatū magnō dixisti id tuō.
em tibi male dictīs prō istis, dictīs moderari ut queas.
#PAL# tuam fidem, Venus noctuuigila. Phaed. Pergin etiam, uerbero.
Plan. Noli, amabo, uerberare lapidem, ne perdas manum.
#PAL# flagitium probrumque magnum, Phaedrome, expergefacis:
bene mōnstrantem pugnis caedis, hanc amas, nugas meras.
hocine fieri, ut inmodestis hic tē moderes mōribus.
Phaed. Aurō contra cedō modestum amatorem: ā mē aurum accipe.
#PAL# cedō mihi contra aurichalcō cui egō sanō seruiam.
Plan. Bene uale, ocule mī, nam sonitum et crepitum claustrorum audio,
aeditumum aperire fanum * quō usque, quaeso, ad hunc modum
inter nōs amore utemur semper surrepticio.
Phaed. Minime, nam parasitum misi nudiusquartus Cariam
petere argentum, is hodiē hic aderit. Plan. Nimium cōnsultas diū.
Phaed. Ita mē Venus amet, ut egō tē hoc triduom numquam sinam
in domō esse istac, quīn egō tē liberalem liberem.
Plan. Facitō ut memineris. tene etiam, prius quam hinc abeo, sauium.
Phaed. Siquidem hercle mihi regnum detur, numquam id potius persequar.
quandō egō tē uidebo. Plan. Em istoc uerbō uindictam para:
sī amas, eme, ne rogites, facitō ut pretiō peruincas tuō.
bene uale. Phaed. Iamne egō relinquor. pulcre, Palinure, occidī.
#PAL# egō quidem, quī et uapulandō et somnō pereō. Phaed. Sequere mē.—

II.I
Cappadox Migrare certumst iam nunc ē fanō foras,
quandō Aesculapi ita sentiō sententiam,
ut quī mē nihili faciat nec saluom uelit.
ualetudō decrescit, adcrescit labor.
nam iam quasi zona liene cinctus ambulo,
geminos in uentre habere uideor filios.
nil metuō nisi ne medius disrumpar miser.
Palinurus #S# rēctē facias, Phaedrome, auscultes mihi
atque istam exturbes ex animō aegritudinem.
paues, parasitus quia nōn rediit Caria:
adferre argentum crēdō. nam sī nōn ferat,
tormentō nōn retineri potuit ferreo,
quīn reciperet sē hūc esum ad praesepem suam.
Ca.quis hic est quī loquitur. Pa. Quoiam uocem egō audio.
Capp. Estne hic Palinurus Phaedromi. Pal.quis hic est homō
cum collatiuō uentre atque oculis herbeis.
de forma noui, de colore nōn queō
nouisse. iam iam noui: lenō est Cappadox.
congrediar. Capp. Salue, Palinure. Pal. O scelerum caput,
saluetō. quid agis. Capp. Viuō. Pal. Nempe ut dignus es.
sed quid tibi est. Capp. Lien enecat, renes dolent,
pulmones distrahuntur, cruciatur iecur,
radices cordis pereunt, hirae omnēs dolent.
#PAL# tum tē igitur morbus agitat hepatiarius.
Capp. Facile est miserum inridere. Pal.quīn tū aliquot dies
perdura, dum intestina exputescunt tibi,
nunc dum salsura sat bonast: sī id feceris,
uenire poteris intestinis uilius.
Capp. Lien dierectust. Pal. Ambula, id lieni optumumst.
Capp. Aufer istaec, quaeso, atque hoc responde quod rogō.
potin coniecturam facere, sī narrem tibi
hac nocte quod egō somniaui dormiēns.
#PAL# Vah, sōlus hic homost quī sciat diuinitus.
quīn coniectores ā mē cōnsilium petunt:
quod eis respondi, ea omnēs stant sententia.

II.II
Cocus Palinure, quid stas. quīn depromuntur mihi
quae opus sunt, parasitō ut sit paratum prandium,
quom ueniat. Pal. Mane sis, dum huic coniciō somnium.
#COC# tute ipse, sī quid somniasti, ad mē refers.
#PAL# fateor. Coc. Abi, deprome. Pal. Age tū interea huic somnium
narra, meliorem quam egō sum supponō tibī.
nam quod sciō omne ex hoc sciō. Cap. Operam ut det. Pal. Dabit.—
Capp. Facit hic quod pauci, ut sit magistrō obsequēns.
da mī igitur operam. Coc. Tam etsī nōn noui, dabō.
Capp. Hac nocte in somnis uisus sum uiderier
procul sedere longe ā mē Aesculapium,
neque eum ad mē adire neque mē magni pendere
uisumst. Coc. Item aliōs deōs facturos scilicet:
sane illī inter sē congruont concorditer.
nihil est mirandum, melius sī nil fit tibi,
namque incubare satius tē fuerat Ioui,
quī tibi auxiliō in iure iurandō fuit.
Capp. Siquidem incubare uelint quī periurauerint,
locus nōn praeberi potis est in Capitoliō.
#COC# hoc animum aduorte: pācem ab Aesculapiō
petas, ne forte tibi euenat magnum malum,
quod in quiete tibi portentumst. Capp. Bene facis.
ibō atque orabō.—Coc. Quae rēs male uortat tibī.—
Palinurus Prō di immortales, quem cōnspicio. quis illic est.
estne hic parasitus quī missust in Cariam.
heus Phaedrome, exi, exi, exi, inquam, ocius.
Phaedromus quid istic clamorem tollis. Pal. Parasitum tuom
uideō currentem ellum usque in platea ultima.
hinc auscultemus quid agat. Phaed. Sane cēnseō.

II.III
Curculiō Date uiam mihi, noti [atque] ignoti, dum egō hic officium meum
faciō: fugite omnēs, abite et de uia decedite,
ne quem in cursū capite aut cubitō aut pectore offendam aut genū.
ita nunc subito, propere et celere obiectumst mihi negotium,
nec <homo> quisquamst tam opulentus, quī mī obsistat in uia,
nec strategus nec tyrannus quisquam, nec agoranomus,
nec demarchus nec comarchus, nec cum tanta gloria,
quīn cadat, quīn capite sistat in uia de semita.
tum isti Graeci palliati, capite opertō quī ambulant,
quī incedunt suffarcinati cum libris, cum sportulis,
cōnstant, cōnferunt sermones inter sē<sē> drapetae,
obstant, obsistunt, incedunt cum suis sententiis,
quos semper uideas bibentes esse in thermipolio,
ubi quid subripuere: opertō capitulō calidum bibunt,
tristes atque ebrioli incedunt: eos egō sī offendero,
ex unoquoque eorum exciam crepitum polentarium.
tum isti quī ludunt datatim seruī scurrarum in uia,
et datores et factores omnis subdam sub solum.
proin sē domī contineant * , uitent īnfortuniō.
Phaed. Recte hic mōnstrat, sī imperare possit. nam ita nunc mōs uiget,
ita nunc seruitiumst: profectō modus haberi nōn potest.
Cur. Ecquis est quī mihi commōnstret Phaedromum genium meum.
ita rēs subita est, celeriter mihi [hoc] homine conuentō est opus.
#PAL# tē ille quaerit. Phaed. quid sī adeamus. heus, Curculio, tē uolō.
Curc.quis uocat. quis nominat mē. Phaed.quī tē conuentum cupit.
#C# Haud magis <mē> cupis quam egō tē cupiō. #PH# O mea opportunitas,
Curculiō exoptate, salue. Curc. Salue. Phaed. Saluom gaudeō
tē aduenire. cedō tuam mī dexteram. ubi sunt spes meae.
eloquere, obsecrō hercle. Curc. Eloquere, tē obsecro, ubi sunt meae.
Phaed. quid tibist. Curc. Tenebrae oboriuntur, genua inedia succidunt.
Phaed. Lassitudine hercle crēdō. Curc. Retine, retine mē, obsecrō.
Phaed. Viden ut expalluit. datin isti sellam, ubi assidat, citō
et aqualem cum aqua. properatin ocius. Curc. Animō male est.
#PAL# Vin aquam. Curc. #S# frustulenta est, da, obsecrō hercle, obsorbeam.
#PAL# Vae capiti tuō. Curc. Obsecrō hercle, facite uentum ut gaudeam.
#PAL# maxume. Curc. quid facitis, quaeso. Pal. Ventum. Curc. Nolō equidem mihi
fieri uentulum. Phaed. quid igitur uis. Curc. Esse, ut uentum gaudeam.
#PAL# iuppiter tē dique perdant. Curc. Perii, prospiciō parum,
gramarum habeō dentes plenos, lippiunt fauces fame,
ita cibi uaciuitate ueniō lassis lactibus.
#PH# iam edes aliquid. Cū. Nolō hercle aliquid: certum quam aliquid mauolō.
#PAL# immō sī scias, reliquiae quae sint. Curc. Scire nimis lubet
ubi sient, nam illis conuentis sane opus est meis dentibus.
#PH# pernam, abdomen, sumen sueris, glandium—Cū. Ain tū omnia haec.
in carnariō fortasse dicis. #PH# Immō in lancibus,
quae tibi sunt parata, postquam scimus uenturum. Curc. Vide
ne mē ludas. Phaed. Ita mē amabit quam egō amo, ut egō haud mentior.
sed quod tē misi, nihilō sum certior. Curc. Nihil attulī.
Phaed. Perdidisti mē. Curc. Inuenire possum, sī mī operam datis.
postquam tuō iussū profectus sum, perueni in Cariam,
uideō tuom sodalem, argenti rogō uti faciat copiam.
scires uelle gratiam tuam, noluit frustrarier,
ut decet uelle hominem amicum amico, atque opitularier:
respondit mihi paucis uerbis, atque adeō fideliter,
quod tibi est item sibi esse, magnam argenti inopiam.
Phaed. Perdis mē tuis dictīs. Curc. Immō seruō et seruatum uolō.
postquam mihi respōnsum est, abeō ab illō maestus ad forum
med illō frustra aduenisse. forte aspiciō militem.
aggredior hominem, salutō adueniēns.  ¤ salue ¤  inquit mihi,
prendit dexteram, seducit, rogat quid ueniam Cariam.
dicō mē illō aduenisse animī causa. ibi mē interrogat,
ecquem in Epidaurō Lyconem tarpezitam nouerim.
dicō mē nouisse.  ¤ quid. lenonem Cappadocem. ¤  annuō
uisitasse.  ¤ sed quid eum uis. ¤   ¤ quia de illō emi uirginem
triginta minis, uestem, aurum. et prō is decem coaccedunt minae. ¤ 
 ¤ dedisti tū argentum. ¤  inquam.  ¤ immō apud trapezitam situm est
illum quem dīxī Lyconem, atque ei mandaui, quī anulō
meō tabellas obsignatas attulisset, ut daret
operam, ut mulierem ā lenone cum aurō et ueste abduceret. ¤ 
postquam hoc mihi narrauit, abeō ab illō. reuocat mē ilico,
uocat mē ad cenam. religiō fuit, denegare noluī.
 ¤ quid sī abeamus ac decumbamus. ¤  inquit. cōnsilium placet:
 ¤ neque diem decet morari, neque nocti nocerier. ¤ 
 ¤ omnis rēs paratast ¤ . et nos, quibus paratum est, assumus.
postquam cenati atque appoti, talos poscit sibi in manum,
prouocat mē in aleam, ut egō ludam: ponō pallium.
ille suom amiculum opposiuit, inuocat Planesium.
Phaed. Meosne amores. Curc. Tace parumper. iacit uolturios quattuor.
talos arripio, inuocō almam meam nutricem Herculem,
iactō basilicum. propinō magnum poclum: ille ebibit,
caput deponit, condormiscit. egō ei subducō anulum,
deducō pedes de lectō clam, ne miles sentiat.
rogant mē seruī quō eam: dicō mē ire quō saturi solent.
ostium ubi cōnspexi, exinde mē ilicō protinam dedī.
Phaed. Laudō. Curc. Laudatō quandō illud quod cupis effecerō.
* * *
eamus nunc intro, ut tabellas cōnsignemus. Phaed. Num moror.
Curc. Atque aliquid prius obstrudamus, pernam, sumen, glandium,
haec sunt uentris stabilimenta, pane et assa bubula,
poculum grande, aula magna, ut satis cōnsilia suppetant.
tū tabellas cōnsignato, hic ministrabit, egō edam.
dicam quem ad modum cōnscribas. sequere mē hac intrō. Phaed. Sequor.—

III.I
Lycō Beatus uideor: subduxi ratiunculam,
quantum aeris mihi sit quantumque alieni siet:
dīues sum, sī nōn reddō eis quibus debeō.
[sī reddō illis quibus debeo, plus alieni est.]
uerum hercle uērō cum belle recogito,
sī magis mē īnstabunt, ad praetorem sufferam.
[habent hunc mōrem plerique argentarii,
ut alius alium poscant, reddant nemini,
pugnis rem soluant, sī quis poscat clarius.]
quī homō mature quaesiuit pecuniam,
nisi eam mature parsit, mature esurit.
cupiō aliquem emere puerum, quī usurarius
nunc mihi quaeratur. usus est pecunia.
Curculiō Nil tū mē saturum monueris. memini et sciō.
egō hoc effectum lepide tibi tradam. tace.
edepol ne egō hic med intus expleui probe,
et quidem reliqui in uentre cellae uni locum,
ubi reliquiarum reliquias reconderem.
quis hic est quī opertō capite Aesculapium
salutat. attat, quem quaerebam. sequere mē.
simulabō quasi nōn nouerim. heus tu, tē uolō.
Lyc. Vnocule, salue. Curc. Quaeso, deridesne mē.
Lyc. De Coclitum prosapia tē esse arbitror,
nam ei sunt unoculī. Curc. Catapulta hoc ictum est mihi
apud Sicyonem. Lyc. Nam quid id refert mea,
an aula quassa cum cinere effossus siet.
Curc. Superstitiosus hic quidem est, uera praedicat.
nam illaec catapultae ad mē crēbrō commeant.
adulescēns, ob rem publicam hoc intus mihi
quod īnsigne habeo, quaesō ne mē incomities.
Lyc. Licetne īnforare, sī incomitiare nōn licet.
Curc. Non īnforabis mē quidem, nec mihi placet
tuom profectō nec forum nec comitium.
sed hunc, quem quaero, commōnstrare sī potes,
inibis ā mē solidam et grandem gratiam.
Lyconem quaerō tarpezitam. Lyc. Dic mihi,
quid eum nunc quaeris. aut cuiatiss. Curc. Eloquar.
ab Therapontigonō Platagidorō milite.
Lyc. Noui edepol nōmen, nam mihi istoc nomine,
dum scribo, expleui totas ceras quattuor.
sed quid Lyconem quaeris. Curc. Mandatumst mihi,
ut hās tabellas ad eum ferrem. Lyc.quis tū homō es.
Curc. Libertus illius, quem omnēs Summanum uocant.
Lyc. Summane, salue. quī Summanuss. fac sciam.
Curc.quia uestimenta, ubi obdormiui ebrius,
summano, ob eam rem mē omnēs Summanum uocant.
Lyc. Alibi tē meliust quaerere hospitium tibi:
apud mē profectō nihil est Summanō locī.
sed istum quem quaeris egō sum. Curc. Quaeso, tune is es,
Lycō trapezita. Lyc. Egō sum. Curc. Multam mē tibi
salutem iussit Therapontigonus dicere,
et hās tabellas dare mē iussit. Lyc. Mihin. Curc. Ita.
cape, signum nosce. nostin. Lyc. quidni nouerim.
clupeatus elephantum ubi machaera dissicit.
Curc. Quod istic scrīptum est, id tē orare iusserat
profectō ut faceres, suam sī uelles gratiam.
Lyc. Concede, īnspiciam quid sit scrīptum. Curc. Maxime,
tuō arbitratu, dum auferam abs tē id quod petō.
Lyc.  ¤ Miles Lyconi in Epidaurō hospiti
suō Therapontigonus Platagidorus plurimam
salutem dicit. ¤  Curc. Meus hic est, hamum uorat.
Lyc.  ¤ Tecum orō et quaeso, quī hās tabellas adferet
tibi, ut ei detur quam istic emi uirginem,
quod tē praesente isti egi teque interprete,
et aurum et uestem. iam scis ut conuenerit:
argentum des lenoni, is huic det uirginem. ¤ 
ubi ipsus. cur nōn uenit. Curc. Egō dicam tibi:
quia nudiusquartus uenimus in Cariam
ex India. ibi nunc statuam uolt dare auream
solidam faciundam ex aurō Philippo, quae siet
septempedalis, factis monumentum suis.
Lyc. Quam ob rem istuc. Curc. Dicam. quia enim Persas, Paphlagones,
Sinopes, Arabes, Cares, Cretanos, Syros,
Rhodiam atque Lyciam, Perediam et Perbibesiam,
Centauromachiam et Classiam Vnomammiam,
† Libyamque oram omnem Conterebromniam,
dimidiam partem nationum usque omnium
subegit sōlus intra uiginti dies.
Lyc. Vah. Curc. quid mirare. Lyc.quia enim in cauea sī forent
conclusi, itidem ut pulli gallinacei,
ita nōn potuere unō annō circumirier.
crēdō hercle tē esse ab illō, ita nugas blatis.
Curc. Immō etiam porro, sī uis, dicam. Lyc. Nil moror.
sequere hac, tē absoluam qua aduenisti gratia.
atque eccum uideō. leno, salue. Cappadox Di tē ament.
Lyc. quid hoc quod ad tē ueniō. Capp. Dicas quid uelis.
Lyc. Argentum accipias, cum illō mittas uirginem.
Capp. quid quod iuratus sum. Lyc. quid id refert tua,
dum argentum accipias. Capp.quī monet quasi adiuuat.
sequiminī. Curc. Leno, caue in tē sit mora mihī.—

IV.I
Choragus Edepol nugatorem lepidum lepide hunc nactust Phaedromus.
halapantam an sycophantam magis esse dicam nesciō.
ornamenta quae locaui metuō ut possim recipere.
quamquam cum istoc mihi negoti nihil est: ipsi Phaedromō
credidī. tamen asseruabō. sed dum hic egreditur foras,
commōnstrabo, quō in quemque hominem facile inueniatis loco,
ne nimiō opere sumat operam sī quem conuentum uelit,
uel uitiosum uel sine uitio, uel probum uel improbum.
quī periurum conuenire uolt hominem itō in comitium.
quī mendacem et gloriosum, apud Cloacinae sacrum,
ditis damnosos maritos sub basilica quaeritō.
ibidem erunt scorta exoleta quique stipulari solent,
symbolarum collatores apud forum piscarium.
in forō īnfimō bonī hominēs atque dites ambulant,
in mediō propter canalem, ibi ostentatores merī.
cōnfidentes garrulique et maleuoli supera lacum,
quī alteri de nihilō audacter dicunt contumeliam
et quī ipsi sat habent quod in sē possit uērē dicier.
sub ueteribus, ibi sunt quī dant quique accipiunt faenore.
pone aedem Castoris, ibi sunt subitō quibus credas male.
in Tuscō uico, ibi sunt hominēs quī ipsi sēsē uenditant,
[in Velabrō uel pistorem uel lanium uel haruspicem]
uel quī ipsi uorsant uel quī aliīs ubi uorsentur praebeant.
[ditis damnosos maritos apud Leucadiam Oppiam.]
sed interim fores crepuere: linguae moderandum est mihī.—

IV.II
Curculiō I tū prae, uirgō: nōn queō quod pone mē est seruare.
et aurum et uestem omnem suam esse aiebat quam haec haberet.
Cappadox Nemō it īnfitias. Curc. At tamen meliusculum est monere.
Lycō Mementō promisisse tē, sī quisquam hanc liberali
causa manū assereret, mihi omne argentum redditum iri,
minas triginta. Capp. Meminero, de istoc quietus estō.
et nunc idem dicō. Curc. Et quidem meminisse egō haec uolam tē.
Capp. Memini, et mancupiō tibi dabō. Curc. Egon ab lenone quicquam
mancupiō accipiam, quibus sui nihil est nisi una lingua,
quī abiurant sī quid creditum est. alienos mancupatis,
alienos manū emittitis alienisque imperatis,
nec uōbīs auctor ullus est nec uosmet estis ullī.
item genus est lenonium inter hominēs meō quidem animō
ut muscae, culices, cimices pedesque pulicesque:
odiō et malō et molestiae, bonō usui estis nulli,
nec uobiscum quisquam in forō frugi cōnsistere audet.
quī cōnstitit, culpant eum, cōnspicitur uituperatur,
eum rem fidemque perdere, tam etsī nil fēcit, aiunt.
Lyc. Edepol lenones meō animō nouisti, lusce, lepide.
Curc. Eodem hercle uōs ponō et parō: parissimi estis hibus:
hi saltem in occultis locis prostant, uōs in forō ipsō.
uōs faenore hominēs, hi male suadendō et lustris lacerant.
rogitationis plurimas propter uōs populus sciuit,
quās uōs rogatas rumpitis: aliquam reperitis rimam.
quasi aquam feruentem frigidam esse, ita uōs putatis leges.
Lyc. Tacuisse mauellem. Capp. Haū male meditate maledicax es.
Curc. Indignis sī male dicitur, male dictum id esse dico,
uerum sī dignis dicitur, bene dictumst meō quidem animō.
egō mancupem tē nil moror nec lenonem alium quemquam.
Lyco, numquid uis. Ly. Bene uale. Cū. Vale. Ca. Heus tu, tibi egō dicō.
Curc. Eloquere, quid uis. Capp. Quaeso, ut hanc cures, <ut> bene sit istī.
bene egō istam eduxi meae domī et pudice. Curc. #S# huius miseret,
ecquid das quī bene sit. Capp. Malum. Curc. Opust hoc quī tē procures.
Capp. quid stulta ploras. ne time, bene hercle uendidi egō tē.
fac sis bonae frugi sies, sequere istum bella belle.
Lyc. Summane, numquid nunciam mē uis. Curc. Vale atque salue,
nam et operam et pecuniam benigne praebuistī.
Lyc. Salutem multam dicitō patronō. Curc. Nuntiabō.—
Lyc. Numquid uis, leno. Capp. Istas minas decem, quī mē procurem,
dum melius sit mihi, des. Lyc. Dabuntur, crās peti iubetō.—
Capp. Quandō bene gessi rem, uolō hic in fanō supplicare.
nam illam minis olim decem puellam paruolam emi,
sed eum quī mī illam uendidit numquam postilla uīdī.
periisse crēdō. quid id mea refert. egō argentum habeō.
quoi hominī di sunt propitii, lucrum ei profectō obiciunt.
nunc rei diuinae operam dabō. certumst bene mē curare.—

IV.III
Therapontigonus Non egō nunc mediocri incedō iratus iracundia,
sed eapse illa qua excidionem facere condidici oppidis.
nunc nisi tū mihi propere properas dare iam triginta minas,
quās egō apud tē deposiui, uitam propera ponere.
Lycō Non edepol nunc egō tē mediocri mactō īnfortunio,
sed eopse illō quō mactare soleō quoi nil debeō.
Ther. Ne tē mī facias ferocem aut supplicare cēnseas.
Lyc. Nec tū mē quidem umquam subiges, redditum ut reddam tibi,
nec daturus sum. Ther. Idem egō istuc quom credebam credidi,
tē nihil esse redditurum. Lyc. Quor nunc ā mē igitur petis.
Ther. Scire uolō quoi reddidistī. Lyc. Luscō libertō tuo,
is Summanum sē uocari dīxit, ei reddidī.
[quī hās tabellas obsignatas attulit. Ther. Quas tū mihi tabellas.]
quos tū mihi luscos libertos, quos Summanos somnias.
nec mihi quidem libertus ullust. Lyc. Facis sapientius
quam pars † lenonum, libertos quī habent et eos deserunt.
Ther. quid feci † Lyc. Quod mandasti feci, tui honoris gratia,
tuom quī signum ad mē attulisset, nuntium ne spernerem.
Ther. Stultior stultō fuisti, quī tabellis crederes.
Lyc.quis rēs publica et priuata geritur, nonne eis crederem.
egō abeo, tibi rēs solutast rēctē. bellator, uale.
Ther. quid ualeam. Lyc. Aut tū aegrota aetatem, sī lubet, per mē quidem.—
Ther. quid egō nunc faciam. quid refert mē fecisse regibus
ut mī oboedirent, sī hic mē hodiē umbraticus deriserit.

IV.IV
Cappadox Quoi hominī di sunt propitii, ei nōn esse iratos putō.
postquam rem diuinam feci, uenit in mentem mihi,
ne trapezita exulatum abierit, argentum ut petam,
ut egō potius comedim quam ille. Ther. Iusseram saluere tē.
Capp. Therapontigone Platagidore, salue. saluos quom aduenis
in Epidaurum, hic hodiē apud me—numquam delinges salem.
Ther. Bene uocas, uerum locata rēs est—ut male sit tibī.
sed quid agit meum mercimonium apud tē. Capp. Nil apud mē quidem,
ne facias testis, neque equidem debeō quicquam. Ther. quid est.
Capp. Quod fui iuratus fecī. Ther. Reddin an nōn uirginem,
prius quam tē huic meae machaerae obicio, mastigia.
Capp. Vapulare egō tē uehementer iubeō: ne mē territes.
illa abductast, tū auferere hinc ā mē, sī perges mihi
male loqui, profecto, cui egō nisi malum nil debeō.
T. Mihin malum minitare. #C# Atque edepol nōn minitabor, sed dabo,
mihi sī perges molestus esse. Ther. Lenō minitatur mihi,
meaeque pugnae proeliares plurimae optritae iacent.
at ita mē machaera et clupeus *
bene iuuent pugnantem in acie: nisi mī uirgō redditur,
iam egō tē faciam ut hic formicae frustillatim differant.
Capp. At ita mē uolsellae, pecten, speculum, calamistrum meum
bene mē amassint meaque axitia linteumque extersui,
ut egō tua magnifica uerba neque istas tuas magnas minas
nōn pluris faciō quam ancillam meam quae latrinam lauat.
egō illam reddidi quī argentum ā tē attulit. Ther.quis is est homo.
Capp. Tuom libertum esse aiebat sēsē Summanum. Ther. Meum.
attat, Curculiō hercle uerba mihi dedit, cum cogitō.
is mihi anulum subripuit. Capp. Perdidistin tū anulum.
miles pulchre centuriatus est expunctō in manipulō.
Ther. V.I nunc Curculionem inueniam. Capp. In triticō facillume,
uel quingentos curculiones prō unō faxō reperias.
egō abeo, uale atque salue.—Ther. Male uale, male sit tibī.
quid egō faciam. maneam an abeam. sicin mī esse os oblitum.
cupiō dare mercedem quī illunc ubi sit commōnstret mihī.

V.I
Curculiō Antiquom poëtam audiui scripsisse in tragoedia,
mulieres duas peiores esse quam unam. rēs itast.
uerum mulierem peiorem quam haec amica est Phaedromi
nōn uīdī aut audiui, neque pol dici nec fingi potest
peior quam haec est: quae ubi mē habere hunc cōnspicatast anulum,
rogat unde habeam.  ¤ quid id tū quaeris. ¤   ¤ quia mī quaesitost opus. ¤ 
negō mē dicere. ut eum eriperet, manum arripuit mordicus.
uix foras mē abripui atque effugī. apage istanc caniculam.

V.II
Planesium Phaedrome, propera. Phaedromus quid properem. Plan. Parasitum ne amiseris.
magna rēs est. Phaed. Nulla est mihi, nam quam habui absumpsi celeriter.
Plan. Teneō. Phaed. quid negotist. Plan. Rogita unde istunc habeat anulum.
pater istum meus gestitauit * Curc. At mea matertera.
Plan. Mater ei utendum dederat. Curc. Pater † uois rusum tibī.
Plan. Nugas garris. Curc. Soleo, nam propter eās uiuō facilius.
Plan. quid nunc. obsecro, parentes ne meos mihi prohibeas.
Curc. quid ego. sub gemmane abstrusos habeō tuam matrem et patrem.
Plan. Libera egō sum nata. Curc. Et alii multi quī nunc seruiunt.
Phaed. Enim uērō irascor. Curc. Dixi equidem tibi, unde ad mē hic peruenerit.
quotiēns dicendum est. elusi militem, inquam, in alea.
#TH# saluos sum, eccum quem quaerebam. quid agis, bone uir. Cū. Audiō.
sī uis tribus bolis, uel in chlamydem. Ther.quīn tū is in malam crucem
cum bolis, cum bulbis. redde mihi iam argentum aut uirginem.
Curc. Quod argentum, quās tū mihi tricas narras. quam tū uirginem
mē reposcis. Ther. Quam ab lenone abduxti hodiē, scelus uirī.
#C# Nullam abduxī. T. Certe eccistam uideō. #PH# Virgō haec libera est.
Ther. Mean ancilla libera ut sit, quam egō numquam emisi manū.
Phaed.quis tibi hanc dedit mancipio. aut unde emisti. fac sciam.
Ther. Egō quidem prō istac rem solui ab trapezita meō.
quam egō pecuniam quadruplicem abs tē et lenone auferam.
Phaed.quī scis mercari furtiuas atque ingenuas uirgines,
ambula in iūs. Ther. Non eō. Phaed. Licet [tē] antestari. Ther. Non licet.
Phaed. Iuppiter tē, miles, perdat, intestatus uiuitō.
at ego, quem licet, tē. accede hūc. Ther. Seruom antestari. Curc. Vide.
em ut scias mē liberum esse. ergō ambula in iūs. Ther. Em tibī.
#C# O ciues, ciues. T. quid clamas. #PH# quid tibi istum tactiō est.
T.quia mihi lubitum est. #PH# Accede hūc tu, egō illum tibi dedam, tace.
Plan. Phaedrome, obsecrō serua mē. #PH# Tamquam mē et genium meum.
miles, quaesō <tē> ut mihi dicas unde illum habeas anulum,
quem parasitus hic tē elusit. Plan. Per tua genua tē obsecro,
ut nōs facias certiores. Ther. quid istuc ad uōs attinet.
quaeratis chlamydem et machaeram hanc unde ad mē peruenerit.
Curc. Vt fastidit gloriosus. Ther. Mitte istum, egō dicam omnia.
Curc. Nihil est quod ille dicit. Plan. Fac mē certiorem, obsecrō.
Ther. Egō dicam, surge. hanc rem agite atque animum aduortite.
pater meus habuit Periplanes †Planesium
is prius quam moritur mihi dedit tamquam suo,
ut aequom fuerat, filiō. Plan. Prō Iuppiter.
Ther. Et istō mē heredem fēcit. Plan. <O> Pietas mea,
serua mē, quandō egō tē seruaui sedulō.
frater mī, salue. Ther.quī credam egō istuc. cedo,
sī uera memoras, quae fuit mater tua.
Plan. Cleobula. Ther. Nutrix quae fuit. Plan. Archestrata.
ea mē spectatum tulerat per Dionysia.
postquam illō uentum est, iam, ut mē collocauerat,
exoritur uentus turbo, spectacla ibi ruont,
egō pertimescō: [tum] ibi mē nesciō quis arripit
timidam atque pauidam, nec uiuam nec mortuam.
nec quō mē pactō abstulerit possum dicere.
Ther. Memini istanc turbam fierī. sed tū dic mihi,
ubi is est homō quī tē surripuit. Plan. Nesciō.
uerum hunc seruaui semper mecum una anulum.
cum hoc olim periī. Ther. Cedo, ut īnspiciam. Curc. Sanan es,
quae isti committas. Plan. Sine modō. Ther. Prō Iuppiter,
hic est quem egō tibi misi natali die.
tam facile noui quam mē. salue, mea soror.
Plan. Frater mī, salue. Phaed. Deos uolō bene uortere
istam rem uōbīs. Curc. Et egō nōbīs omnibus:
tū ut hodiē adueniēns cenam des sororiam,
hic nuptialem crās dabit. promittimus.
Ther. Tace tū. Curc. Non taceo, quandō rēs uortit bene.
tū istanc desponde huic, miles. egō dotem dabō.
Ther. quid dotis. Curc. Egone. ut semper, dum uiuat, mē alat.
uerum hercle dicō. Ther. #M# lubente feceris.
sed lenō hic debet nōbīs triginta minas.
Phaed. Quam ob rem istuc. Ther.quia ille ita repromisit mihi:
sī quisquam hanc liberali asseruisset manū,
sine controuersia omne argentum reddere.
nunc eamus ad lenonem. Curc. Laudō. Phaed. Hoc prius uolō,
meam rem agere. Ther. quid id est. Phaed. Vt mihi hanc despondeas.
Curc. quid cessas, miles, hanc huic uxōrem dare.
T. #S# haec uolt. Pl. #M# frater, cupiō. T. Fiat. #C# Bene facis.
Phaed. Spondesne, miles, mī hanc uxōrem. Ther. Spondeō.
Curc. Et egō hoc idem una spondeō. Ther. Lepide facis.
sed eccum lenonem, incedit, thēnsaurum meum.

V.III
Cappadox Argentariis male credi quī aiunt, nugas praedicant:
nam et bene et male credi dicō. id adeō egō hodiē expertus sum.
nōn male creditur quī numquam reddunt, sed prorsum perit.
uel ille, decem minas dum soluit, omnis mēnsas trānsiit.
postquam nil fit, clamore hominem poscō: ille in iūs mē uocat.
pessume metui, ne mihi hodiē apud praetorem solueret.
uerum amici compulerunt: reddit argentum domō.
nunc domum properare certumst. Ther. Heus tu, leno, tē uolō.
Phaed. Et egō tē uolō. Capp. At egō uōs nolō ambos. Ther. Sta sis ilico,
atque argentum propere propera uomere. Capp. quid mecum est tibi.
aut tibi. Ther.quia egō ex tē hodiē faciam pilum catapultarium
atque ita tē neruō torquebo, itidem ut catapultae solent.
Phaed. Delicatum tē hodiē faciam, cum catellō ut accubes,
ferreō egō dicō. Capp. At egō uōs ambō in robustō carcere
ut pereatis. Phaed. Collum obstringe, abduce istum in malam crucem.
#TH# quidquid est, ipse ibit potius. Ca. Prō deum atque hominum fidem,
hocine pactō indemnatum atque intestatum mē abripi.
obsecro, Planesium, et tē, Phaedrome, auxilium ut feras.
Plan. Frater, obsecrō tē, noli hunc condemnatum perdere.
bene et pudice mē domī habuit. Ther. Haud uoluntate id sua:
Aesculapiō huic habeto, quom pudica es, gratiam.
nam sī ualuisset, iam pridem quoquō posset mitteret.
Phaed. Animum aduortite, <ego> sī possum hoc inter uōs componere.
mitte istunc. accede hūc, lenō. dicam meam sententiam,
siquidem uoltis quod decrerō facere. Ther. Tibi permittimus:
Capp. Dum quidem hercle ita iudices, ne quisquam ā mē argentum auferat.
T. Quodne promisti. Ca.quī promisi. #PH# Lingua. Ca. Eadem nunc negō.
dicendi, nōn rem perdendi gratia haec nata est mihī.
#PH# nihil agit, collum obstringe hominī. Ca. Iam iam faciam ut iusseris.
Ther. Quandō uir bonus es, responde quod rogō. Capp. Roga quod lubet.
Ther. Promistin, sī liberali quisquam hanc assereret manū,
tē omne argentum redditurum. Capp. Non commemini dicere.
Ther. quid. negas. Capp. Negō hercle uērō. quō praesente. quō in loco.
Ther. #M# ipsō praesente et Lycone tarpezita. Capp. Non taces.
Ther. Non taceō. Capp. Non egō tē flocci faciō. ne mē territes.
Ther. #M# ipsō praesente et Lycone factum est. Phaed. Satis crēdō tibī.
nunc adeō, ut tū scire possis, leno, meam sententiam:
libera haec est, hic huius frater est, haec autem illius soror, †
haec mihi nubet: tū huic argentum redde. hoc iudicium meum est.
Ther. Tū autem in neruō iam iacebis, nisi mī argentum redditur.
Capp. Hercle istam rem iudicasti perfidiose, Phaedrome.
et tibi oberit et tē, miles, di deaeque perduint.
tū mē sequere. Ther. Quō sequar tē. Capp. Ad trapezitam meum
ad praetorem. nam inde rem soluō omnibus quibus debeō.
Ther. Egō tē in neruom, haud ad praetorem hinc rapiam, ni argentum refers.
Capp. Egō tē uehementer perire cupio, ne tū [mē] nescias.
Ther. Itane uero. Capp. Ita hercle uērō. Ther. Noui egō hos pugnos meos.
Capp. quid tum. Ther. quid tum, rogitas. hisce ego, sī tū mē irritaueris,
placidum tē hodiē reddam. Capp. Age ergo, recipe actutum. Ther. Licet.
Phaed. Tu, miles, apud mē cenabis. hodiē fient nuptiae.
Ther. Quae rēs bene uortat mī et uōbīs. spectatores, plaudite.

EPIDICVS
I.I
Epidicus Heus, adulescēns. Thesprioquis properantem mē reprehendit pallio.
Ep. Familiaris. Th. Fateor, nam odiō es nimium familiariter.
Ep. Respice uero, Thespriō. Th. Oh,
Epidicumne egō cōnspicor.
Ep. Satis rēctē oculis uteris.
#TH# salue. Ep. Di dent quae uelis.
uenire saluom gaudeō. Th. quid ceterum. Ep. Quod eō adsolet:
cena tibi dabitur. Th. Spondeō. Ep. quid. Th. #M# accepturum, sī dabis.
Ep. quid tū agis. ut uales. exemplum adesse intellegō. euge,
corpulentior uidere atque habitior. Th. Huic gratia.
Ep. Quam quidem tē iam diu
perdidisse oportuit.
T. Minus iam furtificus sum quam antehac. E. quid ita. T. Rapiō propalam.
Ep. Di immortales tē īnfelicent, ut tū es gradibus grandibus.
nam ut apud portum tē cōnspexi, curriculō occepi sequi:
uix adipiscendi potestas modō fuit. Th. Scurra es. Ep. Sciō
tē esse equidem hominem militarem. Th. Audacter quam uis dicitō.
quid ais. perpetuen ualuisti. Ep. Varie. Th.quī uarie ualent,
capreaginum hominum nōn placet mihi neque pantherinum genus.
Ep. quid tibi uis dicam nisi quod est. ut illae rēs. responde. Th. Probe.
Ep. quid erilis noster fīlius. Th. Valet pugilice atque athletice.
Ep. Voluptabilem mihi nuntium tuō aduentū adportas, Thespriō.
sed ubist is. Th. Aduenit simul. Ep. V.I is ergō est. nisi sī in uidulō
aut sī in mellina attulistī. Th. Di tē perdant. Ep. Te uolo—
percontari: operam da, opera reddetur tibī.
#TH# iūs dicis. Ep. #M# decet. Th. Iam tū autem nōbīs praeturam geris.
Ep. Quem dices digniorem esse hominem hodiē Athenis alterum.
#TH# at unum ā praetura tua,
Epidice, abest. Ep. quidnam. Th. Scies:
lictores duo, duō ulmei
fasces uirgarum. Ep. Vae tibī.
sed quid ais. Th. quid rogas. Ep. V.I arma sunt Stratippocli.
T. Pol illa ad hostis trānsfugerunt. E. Armane. T. Atque equidem citō.
Ep. Serione dicis tu.
#TH# serio, inquam: hostes habent.
Ep. edepol facinus improbum. Th. At iam ante alii fecerunt idem.
erit illī illa rēs honorī. Ep.quī. Th.quia ante aliīs fuit.
Mulciber, crēdō, arma fēcit quae habuit Stratippocles:
trauolauerunt ad hostis. Ep. Tum ille prognatus Theti
sine perdat: alia apportabunt ei Nerei filiae.
id modō uidendum est, ut materies suppetat scutariis,
sī in singulis stipendiis is ad hostis exuuias dabit.
#TH# supersede istis rebus iam. Ep. Tū ipse, ubi lubet, finem face.
#TH# desiste percontarier. Ep. Loquere ipse: ubist Stratippocles.
#TH# est causa qua causa simul mecum ire ueritust. Ep. quidnam id est.
#TH# patrem uidere sē neuolt etiam nunc. Ep. Quapropter. Th. Scies.
quia forma lepida et liberali captiuam adulescentulam
de praeda mercatust. Ep. quid egō ex tē audio. Th. Hoc quod fabulor.
Ep. Cur eam emit. Th. Animi causa. Ep. Quot illic homō animos habet.
nam certo, prius quam hinc ad legionem abiit domo,
ipsus mandauit mī, ab lenone ut fidicina,
quam amabat, emeretur sibī. id ei impetratum reddidī.
#TH# Vtcumque in altō uentust, Epidice, exim uelum uortitur.
Ep. Vae miserō mihi, male perdidit mē. Th. quid istuc. quidnam est.
Ep. quid istanc quam emit, quanti eam emit. Th. Vilī. Ep. Haud istuc tē rogō.
#TH# quid igitur. Ep. Quot minis. Th. Tot: quadraginta minis.
id adeō argentum ab danista apud Thebas sumpsit faenore,
in dies minasque argenti singulas nummis. Ep. Papae.
#TH# et is danista aduenit una cum eō, quī argentum petit.
Ep. Di immortales, ut egō interii basilice. Th. quid iam. aut quid est,
Epidice. Ep. Perdidit mē. Th.quis. Ep. ille quī arma perdidit.
#TH# nam quid ita. Ep.quia cottidie ipse ad mē ab legione epistulas
mittebat—sed taceam optumum est,
plus scire satiust quam loqui seruom hominem. ea sapientia est.
#TH# nesciō edepol quid tū timidus es, trepidas, Epidice, ita uoltum tuom†
uideor uidere commeruisse hic mē absente in tē aliquid malī.
Ep. Potin ut molestus ne sies. Th. Abeō. Ep. Asta, abire hinc nōn sinam.
#TH# quid nunc mē retines. Ep. Amatne istam quam emit de praeda. Th. Rogas.
deperit. Ep. Detegetur corium de tergō meō. †
#TH# plusque amat quam tē umquam amauit. Ep. Iuppiter tē perduit.
#TH# mitte nunciam, nam ille mē uetuit domum
uenire, ad Chaeribulum iussit hūc in proxumum.
ibi manere iussit, eō uenturust ipsus. Ep. quid ita. Th. Dicam:
quia patrem prius conuenire sē nōn uolt neque cōnspicari,
quam id argentum, quod debetur prō illa, denumerauerit.
Ep. Eū edepol rēs turbulentas. Th. Mitte mē ut eam nunciam.
Ep. Haecine ubi scibit senex,
puppis pereunda est probe.
#TH# quid istuc ad mē attinet,
quō tū intereas modo.
Ep.quia perire sōlus nolo, tē cupiō perire mecum,
beneuolēns cum beneuolente. Th. Abi in malam rem maxumam ā mē
cum istac condicione. Ep. I sane, siquidem festinas magis.
#TH# numquam hominem quemquam conueni, unde abierim lubentius.—
Ep. Illic hinc abiit. sōlus nunc es. quō in locō haec rēs sit uides,
Epidice: nisi quid tibi in tete auxilī est, absumptus es.
tantae in tē impendent ruinae: nisi suffulcis firmiter,
nōn potes subsistere, itaque in tē inruont montes malī.
neque egō nunc quō modō
mē expeditum ex impeditō faciam, cōnsilium placet.
egō miser perpuli
meis dolis senem, ut cēnseret suam sēsē emere filiam:
is suō filiō
fidicinam emit, quam ipse amat, quam abiēns mandauit mihī.
sī sibi nunc alteram
ab legione adduxit animī causa, corium perdidī.
nam ubi senex sēnserit
sibi data esse uerba, uirgis dorsum despoliet meum.
at enim tū praecaue.
at enim—bat enim, nihil est istuc. plane hoc corruptumst caput.
nequam homō es, Epidice.
quī lubidost male loqui.
quia tū tete deseris.
quid faciam. men rogas.
tū quidem antehac aliīs solebas dare cōnsilia mutua.
aliquid aliqua reperiundumst. sed egō cessō ire obuiam
adulescenti, ut quid negoti sit sciam. atque ipse illic est.
tristis est. cum Chaeribulō incedit aequali suō.
hūc concedam, orationem unde hōrum placide persequar.

I.II
Stratippocles Rem tibi sum elocutus omnem, Chaeribule, atque admodum
meorum maerorum atque amorum summam edictaui tibī.
Chaeribulus Praeter aetatem et uirtutem stultus es, Stratippocles.
idne pudet tē, quia captiuam genere prognatam bonō
de praeda es mercatus. quis erit, uitiō quī id uortat tibi.
Str.quī inuident omnēs inimicos mī illoc factō repperī.
at pudicitiae eius numquam nec uim nec uitium attulī.
Chaer. Iam istoc probior [es] meō quidem animo, cum in amore temperes.
Str. Nihil agit quī diffidentem uerbis solatur suis.
is est amicus, quī in rē dubia rē iuuat, ubi rest opus.
Chaer. quid tibi mē uis facere. Str. Argenti dare quadraginta minas,
quod danistae detur, unde egō illud sumpsi faenore.
Chaer. #S# hercle haberem * Str. Nam quid tē igitur retulit
beneficum esse oratione, sī ad rem auxilium emortuom est.
Chaer.quīn edepol egomet clamore differor, difflagitor.
Str. Malim istius modi mihi amicos furnō mersos quam forō.
sed operam Epidici nunc mē emere pretiō pretiosō uelim.
quem quidem egō hominem irrigatum plagis pistori dabo,
nisi hodiē prius comparassit mihi quadraginta minas,
quam argenti fuerō elocutus ei postremam syllabam.
Ep. Salua rēs est: bene promittit, sperō seruabit fidem.
sine meō sumptū paratae iam sunt scapulis symbolae.
aggrediar hominem. aduenientem peregre erum [suom] Stratippoclem
impertit salute seruos Epidicus. Str. V.I is est. Ep. Adest.
saluom hūc aduenisse—Str. Tam tibi istuc crēdō quam mihī.
Ep. Benene usque ualuisti. Str. A morbō ualui, ab animō aeger fuī.
Ep. Quod ad mē attinuit, egō curaui: quod mandauisti mihi
impetratum est, empta ancilla, quod tute ad mē litterās
missiculabas. Str. Perdidisti omnem operam. Ep. Nam quī perdidi.
Str.quia meō neque cara est cordi neque placet. Ep. quid retulit
mihi tantō opere tē mandare et mittere ad mē epistulas.
Str. Illam amabam olim, nunc iam alia cura impendet pectorī.
Ep. Hercle miserum est ingratum esse hominī id quod facias bene.
egō quod bene feci male feci, quia amor mutauit locum.
Str. Desipiebam mentis, cum illa scripta mittebam tibī.
Ep. Men piacularem oportet fieri ob stultitiam tuam,
ut meum tergum tuae stultitiae subdas succidaneum.
Str. quid istic. uerba facimus. huic hominī opust quadraginta minis
celeriter calidis, danistae quās resoluat, et citō.
Ep. Dic modō unde auferre mē uis. ā quō trapezita peto.
Str. unde libet. nam ni ante solem occasum elō *
meam domum ne inbitas: tū tē in pistrinum *
Ep. Facile tū istuc sine periclō et cura, corde liberō
fabulare. noui egō nostros: mihi dolet cum egō uapulō.
Str. quid tū nunc. patierin ut egō mē interimam. Ep. Ne feceris.
egō istuc accedam periclum potius atque audaciam.
Str. Nunc places, nunc egō tē laudō. Ep. Patiar egō istuc quod lubet.
Str. quid illa fiet fidicina igitur. Ep. Aliqua rēs reperibitur,
aliqua ope exsoluar, extricabor aliqua. Str. Plenus cōnsili es.
noui egō tē. Ep. Est Euboicus miles locuples, multō aurō potēns,
quī ubi tibi istam emptam esse scibit atque hanc adductam alteram,
continuō tē orabit ultrō ut illam tramittas sibī.
sed ubi illa est quam tū adduxisti tecum. Str. Iam faxō hic erit.
Ch. quid hic nunc agimus. St. Eamus intrō hūc ad tē, ut hunc hodiē diem
luculentum habeamus.—Ep. Ite intro, egō de rē argentaria
iam senatum conuocabō in corde cōnsiliarium,
quoi potissimum indicatur bellum unde argentum auferam.
Epidice, uide quid agas, ita rēs subitō haec obiectast tibī.
nōn enim nunc tibi dormitandi neque cunctandi copia est:
adeundumst. senem oppugnare certumst cōnsilium mihī.
i abi intrō atque adulescenti dic iam nostrō erili filio,
ne hinc foras ambulet neue usquam obuiam ueniat senī.—

II.I
Apoecides Plerique hominēs, quos cum nil refert pudet,
ubi pudendum est ibi eos deserit pudor,
quom usus est ut pudeat.
is adeō tū es. quid est quod pudendum siet,
genere natam bonō pauperem domum
ducere tē uxōrem.
praesertim eam, qua ex tibi commemores hanc quae domist
filiam prognatam.
Periphanes Reuereor filium. Ap. At pol egō tē credidi
uxōrem, quam tū extulisti, pudore exsequi,
cuius quotiēns sepulcrum uides, sacruficas
ilicō Orcō hostiis, neque adeō iniuria,
quia licitumst eam tibi uiuendō uincere. Per. Oh,
Hercules egō fui, dum illa mecum fuit.
neque sexta aerumna acerbior Herculi, quam illa mihi obiectast.
Ap. Pulcra edepol dos pecuniast. Per. Quae quidem pol nōn maritast.

II.II
Epidicus St, tacete, habete animum bonum.
liquidō exeō foras auspicio, aui sinistra.
acutum cultrum habeo, senis quī exenterem marsuppium.
sed eccum ipsum ante aedis cōnspicor Apoecide†
qualis uolō uetulos duō.
iam egō mē conuortam in hirudinem atque eorum exsugebō sanguinem,
senati quī columen cluent.
* * *
(Ap.) continuō ut maritus fiat. Per. Laudō cōnsilium tuom.
nam egō illum audiui in amorem haerere apud nesciō quam fidicinam,
id egō excrucior. Ep. Di hercle omnis mē adiuuant augent amant:
ipsi hi quidem mihi dant uiam, quō pactō ab sē argentum auferam.
age nunciam orna tē, Epidice, et palliolum in collum conice
itaque adsimulatō quasi per urbem totam hominem quaesiueris.
age, sī quid agis. di immortales, utinam conueniam domī
Periphanem, per omnem urbem quem sum defessus quaerere:
per medicinas, per tōnstrinas, in gymnasiō atque in foro,
per myropolia et lanienas circumque argentarias.
rogitandō sum raucus factus, paene in cursū concidī.
Per. Epidice. Ep. Epidicum quis est quī reuocat. Per. Egō sum, Periphanes.
Ap. Et egō Apoecides sum. Ep. Et egō quidem sum Epidicus. sed, ere, optuma
uōs uideō opportunitate ambō aduenire. Per. quid rei est.
Ep. Mane <dum>, sine respirem quaesō. Per. Immō adquiesce. Ep. Animō malest.
A. Recipe anhelitum. P. Clementer, requiesce. E. Animum aduortite.
ā legione omnēs remissi sunt domum Thebis. Ap. <Quis hoc>
dicit factum. E. Egō ita factum esse dicō. P. Scin tū istuc. E. Sciō.
Per.quī tū scis. Ep.quia egō ire uīdī milites plenis uiis.
arma referunt et iumenta ducunt. Per. Nimis factum bene.
Ep. Tum captiuorum quid ducunt secum! puerōs, uirgines,
binos, ternos, alius quinque. fit concursus per uias,
filios suos quisque uisunt. Per. Hercle rem gestam bene.
Ep. Tum meretricum numerus tantus, quantum in urbe omni fuit,
obuiam ornatae occurrebant suis quaeque amatoribus,
eos captabant. id adeō quī maxime animum aduorterim.
pleraeque eae sub uestimentis secum habebant retia.
quom ad portam ueniō, atque egō illam illī uideō praestolarier
et cum ea tibicinae ibant quattuor. Per.quīcum, Epidice.
Ep. Cum illa quam tuos gnatus annos multos deamat, deperit,
ubi fidemque remque seque teque properat perdere.
ea praestolabatur illum apud portam. Per. Viden ueneficam.
Ep. Sed uestita, aurata, ornata ut lepide, ut concinne, ut noue.
Per. quid erat induta. an regillam induculam an mendiculam.
Ep. Inpluuiatam, ut istaec faciunt uestimentis nomina.
Per. V.In inpluuium induta fuerit. Ep. quid istuc tam mirabile est.
quasi nōn fundis exornatae multae incedant per uias.
at tributus quom imperatus est, negant pendi potis:
illis quibus tributus maior penditur, pendi potest.
quid istae, quae uesti quotannis nomina inueniunt noua.
tunicam rallam, tunicam spissam, linteolum caesicium,
indusiatam, patagiatam, caltulam aut crocotulam,
subparum aut subnimium, ricam, basilicum aut exoticum,
cumatile aut plumatile, carinum aut cerinum—gerrae maxumae.
cani quoque etiam ademptumst nōmen. Per.quī. Ep. Vocant Laconicum.
haec uocabula auctiones subigunt ut faciant uiros.
Ap.quīn tū ut occepisti loquere. Ep. Occepere aliae mulieres
duae post mē sic fabulari inter sēsē—egō abscessi sciēns
paulum ab illis, dissimulabam earum operam sermoni dare.
nec satis exaudibam, nec sermonis fallebar tamen,
quae loquerentur. Per. Id lubidost scire. Ep. Ibi illārum altera
dīxit illī quīcum ipsa ibat—(Per. quid. Ep. Tace ergo, ut audias)
postquam illam sunt cōnspicatae, quam tuos gnatus deperit:
 ¤ quam facile et quam fortunate euenit illī, obsecro,
mulieri, quam liberare uolt amator. ¤   ¤ quisnam is est. ¤ 
inquit altera illī. ibi illa nominat Stratippoclem
Periphanai filium. Per. Perii hercle. quid egō ex tē audio.
Ep. Hoc quod actum est. egomet postquam id illās audiui loqui,
coepi rursum uorsum ad illās pauxillatim accedere,
quasi retruderet hominum mē uis inuitum. Per. Intellegō.
Ep. Ibi illa interrogauit illam:  ¤ quī scis. quis id dīxit tibi. ¤ 
 ¤ quīn hodiē adlatae tabellae sunt ad eam ā Stratippocle,
eum argentum sumpsisse apud Thebas ab danista faenore,
id paratum et sēsē ob eam rem id ferre. Per. Certō egō occidī.
Ep. Haec sic aibat: sic audiuisse ex eapse atque epistula.
Per. quid egō nunc faciam. cōnsilium ā tē expetesso, Apoecides.
Ap. Reperiamus aliquid calidi conducibilis cōnsilī.
nam ille quidem aut iam hic aderit, crēdō hercle, aut iam adest. Ep. #S# aequom siet
mē plus sapere quam uōs, dederim uōbīs cōnsilium catum,
quod laudetis, ut egō opino, uterque, Per. Ergō ubi id est, Epidice.
Ep. Atque ad eam rem conducibile. Ap. quid istuc dubitas dicere.
Ep. Vos priores esse oportet, nōs posterius dicere,
quī plus sapitis. Per. Eia uero, age dic. Ep. At deridebitis.
Ap. Non edepol faciemus. Ep. Immo, sī placebit, utitor,
cōnsilium sī nōn placebit, reperitote rēctius.
mihi istic nec seritur nec metitur, nisi ea quae tū uis uolō.
Per. Gratiam habeō. fac participes nōs tuae sapientiae.
Ep. Continuō arbitretur uxor tuō gnatō atque ut fidicinam
illam quam is uolt liberare, quae illum corrumpit tibi,
ulciscare atque ita curetur, usque ad mortem ut seruiat.
Ap. Fieri oportet. Per. Facere cupiō quiduis, dum id fiat modō. Ep. Em,
nunc occasiost faciundi, prius quam in urbem aduenerit,
sicut crās hic aderit, hodiē nōn uenit. Per.quī scis. Ep. Sciō.
quia mihi alius dīxit quī illinc uenit, mane hic adfore.
Per.quīn tū eloquere, quid faciemus. Ep. Sic faciundum cēnseō
quasi tū cupias liberare fidicinam animī gratia
quasique ames uehementer tū illam. P. Quam ad rem istuc refert. E. Rogas.
ut enim praestines argento, prius quam ueniat fīlius,
atque ut eam tē in libertatem dicas emere, Per. Intellegō.
Ep. V.I erit empta, ut aliquō ex urbe amoueas. nisi quid est tua
secus sententia. Per. Immō docte. Ep. quid tua autem, Apoecides.
Ap. quid egō iam nisi tē commentum nimis astute intellego.
Ep. Iam <simul> igitur amota ei erit omnis cōnsultatiō
nuptiarum, ne grauetur quod uelis. Per. Viue sapis,
et placet. Ep. Tum tū igitur calide quidquid acturuss age.
Per. Rem hercle loquere. Ep. Et repperi, haec tē quī abscedat suspiciō.
Per. Sine mē scire. Ep. Scibis, audī. Ap. Sapit hic plenō pectore.
Ep. Opus est homine quī illō argentum deferat prō fidicina.
nam tē nolō neque opus factost. Per. quid iam. Ep. Ne tē cēnseat
fili causa facere, Per. Docte. Ep. Quō illum ab illa prohibeas:
ne qua ob eam suspicionem difficultas euenat.
Per. Quem hominem inueniemus ad eam rem utilem. Ep. Hic erit optimus,
hic poterit cauere rēctē, iura quī et leges tenet.
Per. Epidicō habeas gratiam. Ep. Sed egō istuc faciam sedulō:
egō illum conueniam atque adducam hunc ad eum quoiast fidicina,
atque argentum egō cum hoc feram. P. Quanti emi potest minimo. Ep. Illane.
ad quadraginta fortasse eam posse emi minimō minis.
uerum sī plus dederis, referam, nihil in ea rē captiost.
atque id nōn decem occupatum tibi erit argentum dies.
Per. quidum. Ep.quia enim mulierem alius illam adulescēns deperit,
aurō opulentus, magnus miles Rhodius, raptor hostium,
gloriosus: is emet illam de tē et dabit aurum lubēns.
face modo, est lucrum hic tibi amplum. P. Deos quidem orō. E. Impetras.
Ap.quīn tū is intrō atque huic argentum promis. egō uisam ad forum.
Epidice, eō uenī. Ep. Ne abitas prius quam egō ad tē uenerō.
A. Vsque opperiar.—P. Sequere tū intrō.—E. I, numera, nil egō tē moror.

II.III
nullum esse opinor egō agrum in agrō Atticō
aeque feracem quam hic est noster Periphanes:
quīn ex occlusō atque obsignatō armariō
decutiō argenti tantum quantum mihi lubet.
quod pol egō metuō sī senex resciuerit,
ne ulmos parasitos faciat, quae usque attondeant.
sed mē una turbat rēs ratioque, Apoecidi
quam ostendam fidicinam aliquam conducticiam.
atque id quoque habeō: mane mē iussit senex
conducere aliquam fidicinam sibi hūc domum,
<quae>, dum rem dinam faceret, cantaret sibī.
ea conducetur atque ei praemōnstrabitur
quō pactō fiat subdola aduersus senem.
ibō intro, argentum accipiam ab damnosō sene.—

III.I
Stratippocles Expectandō exedor miser atque exenteror,
quō modō mī epidici blanda dicta euenant.
nimis diū maceror: sitne quid necne sit,
scire cupiō. Chaeribulus Per illam tibi copiam
copiam parare aliam licet: sciui equidem in principiō ilicō
nullam tibi esse in illō copiam. Str. Interii hercle egō.
Chaer. absurde facis quī angas tē animī. sī hercle egō illum semel prendero,
numquam inridere nōs illum inultum sinam seruom hominem.
Chaer. quid illum facere uis, quī, tibi quoi diuitiae domī maxumae sunt,
is nummum nullum habes neque sodali tuō in tē copiast.
Chaer. #S# hercle habeam, pollicear lubēns, uerum aliquid aliqua aliquō modō
alicunde ab aliqui aliqua tibi spes est fore meliorem fortunam.
Str. Vae tibi, muricide homō. Chaer.quī tibi lubet mihi male loqui.
Str.quippe tū mī aliquid aliquō modō alicunde ab aliquibus blatis
quod nusquamst neque egō id inmittō in aures meas
nec mihi plus adiumenti †ades, quam ille quī numquam etiam natust.

III.II
Epidicus Fecisti iam officium tuom, mē meum nunc facere oportet.
per hanc curam quietō tibi licet esse—hoc quidem iam periit:
ne quid tibi hinc in spem referas, oppidō hoc pollinctum est.
crede modō mihi: sic egō ago, sic egerunt nostrī.
prō di immortales, mihi hunc diem dedistis luculentum,
ut facilem atque impetrabilem! sed egō hinc migrare cesso,
ut importem in coloniam hunc <meo> auspiciō commeatum.
mihi cesso, cum stō. sed quid hoc. ante aedis duō sodales,
erum et Chaeribulum, cōnspicor. quid hic agitis. accipe hoc sis.
Str. Quantum hic inest. Ep. Quantum sat est, et plus satis: superfit.
decem minis plus attuli quam tū danistae debes.
dum tibi egō placeam atque obsequar, meum tergum flocci faciō.
Str. Nam quid ita. Ep.quia egō tuom patrem faciam parenticidam.
Str. quid istuc est uerbi. Ep. Nil moror uetera et uolgata uerba.
peratum ductarent: egō follitum ductitabō.
nam lenō omne argentum abstulit prō fidicina (egō resolui,
manibus his denumeraui) pater suam natam quam esse credit.
nunc iterum ut fallatur pater tibique auxilium apparetur
inueni: nam ita suasi seni atque hanc habui orationem
* * *
ut cum rediisses ne tibi eius copia esset. Str. Euge.
* * *
(Ep.) ea iam domist prō filia. Str. <Iam> teneō. Ep. Nunc cautorem
dedit mihi ad hanc rem Apoecidem, is apud forum manet mē,
[quasique amaret] caueat. Str. Haud male. Ep. Iam ipse cautor captust.
ipse in meō collō tuos pater cruminam collocauit.
is adornat, adueniēns domī extemplō ut maritus fias.
Str. Vnō persuadebit modo, sī illam, quae adducta est mecum,
mī adempsit Orcus. Ep. Nunc egō hanc astutiam īnstituī.
deueniam ad lenonem domum egomet sōlus, eum egō docebo,
sī quid ad eum adueniam, ut sibi esse datum argentum dicat
prō fidicina, argenti minas sē habere quinquaginta
(quippe egō quī nudiustertius meis manibus denumeraui
prō illa tua amica, quam pater suam filiam esse retur):
ibi lenō sceleratum caput suom imprudēns alligabit,
quasi prō illa argentum acceperit, quae tecum adducta nunc est.
Chaer. Vorsutior es quam rota figularis. Ep. Iam egō parabō
aliquam dolosam fidicinam, nummō conducta quae sit,
quae sē emptam simulet, quae senes duō docte ludificetur.
eam ducet simul Apoecides ad tuom patrem. Str. Vt parate.
Ep. Eam permeditatam, meis dolis astutiisque onustam
mittam. sed nimis longum loquor, diū mē estis demoratī.
haec scitis iam ut futura sint. abeō.—Str. Bene ambulatō.
Chaer. Nimis doctus ille <est> ad male faciendum. Str. #M# equidem certō
seruauit cōnsiliis suis. Chaer. Abeamus intrō hinc ad mē.
Str. Atque aliquantō lubentius quam abs tē sum egressus intus.
uirtūte atque auspiciō Epidici cum praeda in castra redeō.—

III.III
Periphanes Non oris causa modō hominēs aequom fuit
sibi habere speculum, ubi os contemplarent suom,
sed quī perspicere possent cor sapientiae,
[igitur perspicere ut possent cordis copiam]
ubi id īnspexissent, cogitarent postea,
uitam ut uixissent olim in adulescentia.
uel ego, quī dudum fili causa coeperam
egō med excruciare animī, quasi quid fīlius
meus deliquisset mē erga aut quasi nōn plurima
male facta mea essent solida in adulescentia.
profectō deliramus interdum senes.
[fuit conducibile hoc quidem mea sententia.]
sed meus sodalis it cum praeda Apoecides.
uenire saluom mercatorem gaudeō.
quid fit. Apoecides Di deaeque tē adiuuant. Per. Omen placet.
Ap.quīn omini omnēs suppetunt rēs prospere.
sed tū hanc iube sis intrō abducī. Per. Heus, foras
exite hūc aliquis. duce istam intrō mulierem.
atque audin. Seruus quid uis. Per. Caue siris cum filia
mea copulari hanc neque cōnspicere. iam tenes.
in aediculam istanc sorsum concludi uolō.
diuortunt mōrēs uirgini longe ac lupae.
Ap. Docte et sapienter dicis. † num nimis potest
pudicitiam quisquam suae seruare filiae.
edepol ne istam temperi gnatō tuō
sumus praemercatī. Per. quid iam. Ap.quia dīxit mihi
iam dudum sē alius tuom uidisse hic filium:
hanc edepol rem apparabat. Per. Planum hercle hoc quidem est.
Ap. Ne tū habes seruom graphicum et quantiuis preti,
nōn carust aurō contra. ut ille fidicinam
fēcit <sēsē ut> nesciret esse emptam tibi!
ita ridibundam atque hilaram hūc adduxit simul.
Per. Mirum hoc quī potuit fierī. Ap. Te prō filiō
facturum dīxit rem esse diuinam domī,
quia Thebis saluos redierit. Per. Rectam īnstitit.
Ap. Immō ipsus illī dīxit conductam esse eam,
quae hic administraret ad rem diuinam tibī.
[facturum hoc dīxit rem esse diuinam tibi domī]
egō illic mē autem sic assimulabam: quasi
stolidum, combardum mē faciebam. Per. Em istuc decet.
Ap. Res magna amici apud forum agitur, ei uolō
ire aduocatus. Per. At quaeso, ubi erit otium,
reuortere ad mē extemplō. Ap. Continuō hic erō.—
Per. Nihil hominī amicost opportunō amicius:
sine tuō labore quod uelis actumst tamen.
egō sī allegauissem aliquem ad hoc negotium
minus hominem doctum minusque ad hanc rem callidum,
os sublitum esset, itaque mē albis dentibus
meus derideret fīlius meritissumō.
sed quis hic est quem <ego> hūc aduenientem cōnspicor,
suam quī undantem chlamydem quassandō facit.

III.IV
Miles Caue praeterbitas ullas aedis, quīn roges,
senex hic ubi habitat Periphanes Platenius.
incertus tuom caue ad mē rettuleris pedem.
Per. Adulescēns, sī istunc hominem, quem tū quaeritas,
tibi commōnstrasso, ecquam abs tē inibō gratiam.
Mil. Virtute belli armatus promerui, ut mihi
omnis mortalis agere deceat gratias.
Per. Non repperisti, adulescēns, tranquillum locum,
ubi tuas uirtutes explices, ut postulas.
nam strenuiori deterior sī praedicat
suas pugnas, de illius illae fiunt sordidae.
sed istum quem quaeris Periphanem Platenium,
egō sum, sī quid uis. Mil. Nempe quem in adulescentia
memorant apud rēgēs armis, arte duellica
diuitias magnas indeptum. Per. Immō sī audias
meas pugnas, fugias manibus dimissis domum.
Mil. Pol egō magis unum quaero, meas cui praedicem,
quam illum quī memoret suas mihī. Per. Hic nōn est locus.
proin tū alium quaeras cui centones sarcias.
atque haec stultitiast mē illī uitiō uortere
egomet quod factitaui in adulescentia,
cum militabam: pugnis memorandis meis
eradicabam hominum auris, quandō occeperam.
Mil. Animum aduorte, ut quod egō ad tē adueniō intellegas.
meam amicam audiui tē esse mercatum. Per. Attatae,
nunc demum sciō egō hunc quī sit: quem dudum Epidicus
mihi praedicauit militem. adulescēns, itast
ut dicis, emī. Mil. Volō tē uerbis pauculis,
sī tibi molestum nōn est. Per. Non edepol scio,
molestum necne sit, nisi dicis quid uelis.
Mil. #M# illam ut tramittas, argentum accipias: adest.
nam quid egō apud tē uera parcam proloqui.
egō illam uolō hodiē facere libertam meam,
mihi concubina quae sit. Per. Te absoluam breui:
argenti quinquaginta mī illa empta est minis.
sī sexaginta mihi denumerantur minae,
tuas possidebit mulier faxō ferias.
atque ita profecto, ut eam ex hoc exoneres agrō.
Mil. Estne empta mī istis legibus. Per. Habeas licet.
Mil. Conciliauisti pulchre. Per. Heus, foras educite
quam introduxistis fidicinam. atque etiam fides,
ei quae accessere, tibi addam donō gratiis.
age accipe hanc sis. Mil. Quae tē intemperiae tenent.
quās tū mihi tenebras trudis. quīn tū fidicinam
produci intus iubes. Per. Haec ergō est fidicina.
hic alia nullast. Mil. Non mihi nugari potes.
quīn tū hūc producis fidicinam Acropolistidem.
Per. Haec inquamst. Mil. Non haec inquamst. nōn nouisse mē
meam rere amicam posse. Per. Hanc, inquam, fīlius
meus deperibat fidicinam. Mil. Haec nōn est ea.
P. quid. nōn est. #M# nōn est. P. unde haec igitur gentiumst.
equidem hercle argentum prō hac dedī. Mil. Stulte datum
reor et peccatum largiter. Per. Immō haec east.
nam seruom misi, quī illum sectari solet
meum gnatum: is ipse hanc destinauit fidicinam.
Mil. Em istic homō tē articulatim concidit, senex,
tuos seruos. Per. quid. concidit. Mil. Sic suspiciost,
nam prō fidicina haec cerua supposita est tibī.
senex, tibi os est sublitum plane et probe.
egō illam requiram iam ubi ubi est.—Per. Bellator, uale.
euge, euge, Epidice, frugi es, pugnauisti, homō es,
quī mē emunxisti mucidum, minimi pretī.
mercatus tē hodiē est de lenone Apoecides.
Fidicina Fandō egō istunc hominem numquam audiui ante hunc diem,
neque mē quidem emere quisquam ulla pecunia
potuit: plus iam sum libera quinquennium.
Per. quid tibi negotist meae domī igitur. Fid. Audies.
conducta ueni, ut fidibus cantarem seni,
dum rem diuinam faceret. Per. Fateor mē omnium
hominum esse Athenis Atticis minimi pretī.
sed tū nouistin fidicinam Acropolistidem.
F. Tam facile quam mē. P. V.I habitat. F. Postquam liberast
ubi habitet dicere admodum incerte sciō.
Pe. Ehō an libera illa est. quis eam liberauerit,
uolō scire, sī scis. Fid. Id quod audiui audies.
Stratippoclem aiunt Periphanai filium
absentem curauisse ut fieret libera.
Per. Perii hercle, sī istaec uera sunt. planissume
meum exenterauit Epidicus marsuppium.
Fid. Haec sic audiuī. numquid mē uis ceterum.
Per. Malō cruciatū ut pereas atque abeas citō.
Fid. Fides nōn reddis. Per. Neque fides neque tibias.
propera igitur fugere hinc, sī tē di amant. Fid. Abierō.
flagitiō cum maiore post reddes tamen.—
Per. quid nunc. quī in tantis positus sum sententiis, †
[eamne egō sinam impune. immō etiam sī alterum
tantum perdundumst, perdam potius quam sinam
mē impune irrisum esse, habitum depeculatui]
ei sic data esse uerba praesenti palam!
atque mē minoris faciō prae illō, quī omnium
legum atque iurum fictor, conditor cluet.
is etiam sēsē sapere memorat: malleum
sapientiorem uīdī excussō manubriō.

IV.I
Philippa #S# quid est hominī miseriarum quod miserescat, miser ex animost.
id egō experior, cui multa in unum locum
cōnfluont, quae meum pectus pulsant simul:
multiplex aerumna mē exercitam habet,
paupertas, pauor territat mentem animī,
neque ubi meas spes collocem habeō usquam munitum locum.
ita gnata mea hostiumst potita, neque ea nunc ubi sit sciō.
Per.quis illaec est mulier, timidō pectore peregre adueniēns
quae ipsa sē miseratur. Phil. In his dictust locis habitare mihi
Periphanes. Per. #M# nominat haec. crēdō egō illī hospitiō usus uenit.
#PHIL# peruelim mercedem dare, quī mōnstret eum mihi hominem aut ubi habitet.
Per. Noscitō egō hanc, nam uideor nesciō ubi mī uidisse prius.
estne ea an nōn east quam animus retur meus.
#PHIL# di bonī, uisitaui * * antidhac.
Per. Certō east * * quam in epidaurō pauperculam memini comprimere.
#PHIL# plane hicine est, quī mihi in epidaurō primus pudicitiam pepulit.
Per. Quae meō compressū peperit filiam quam domī nunc habeō.
quid sī adeam—Phil. Haū sciō an congrediar—Per. #S# haec east. Phil. #S# is est homo, sicut
anni multi dubia dant.
Per. Longa dies meum incertat animum. sin east quam incerte autumo,
hanc congrediar astū.
#PHIL# muliebris adhibenda mihi malitia nunc est.
Per. Compellabō. Phil. Orationis aciem contra cōnferam.
Per. Salua sis. Phil. Salutem accipiō mī et meis. Per. quid ceterum.
#PHIL# saluos sis: quod credidisti reddō. Per. Haud accusō fidem.
nouin egō tē. Phil. #S# egō tē noui, animum inducam, ut tū noueris.
Per. V.I tē uisitaui. Phil. Inique iniuriuss. Per. quid iam. Phil.quia
tuae memoriae interpretari mē aequom cēnses. Per. Commode
fabulata es. #PH# Mira memoras. <P. Te memini>—Ph. Em istuc rēctius.
P. Meministin—Ph. Memini id quod meminī. P. At in Epidauro— #PH# Ah, guttula
pectus ardēns mī aspersistī. Per. Virgini pauperculae,
tuaeque matri mē leuare paupertatem. Phil. Tun is es,
quī per uoluptātem tuam in mē aerumnam obseuisti grauem.
Per. Egō sum. salue. Phil. Salua sum, quia tē esse saluom sentiō.
Per. Cedō manum. Phil. Accipe. aerumnosam et miseriarum compotem
mulierem retines. Per. quid est quod uoltus turbatust tuos.
#PHIL# filiam quam ex tē suscepi—Per. quid eam. Phil. Eductam perdidī.
hostium est potita. Per. Habe animum lenem et tranquillum. tace.
domī meae eccam saluam et sanam. nam postquam audiui ilicō
ex meō seruō, illam esse captam, continuō argentum dedi,
ut emeretur. ille eam rem adeō sobrie et frugaliter
accurauit, ut<ut> ad alias rēs est impēnse inprobus.
#PHIL# fac uideam, sī mea, sī salua <mihi sit>. Pe. Eho, istinc, Canthara,
iube Telestidem hūc prodire filiam ante aedis meam,
ut suam uideat matrem. Phil. Remigrat animus nunc demum mihī.

IV.II
Acropolistis quid est, pater, quod mē exciuisti ante aedis. Per. Vt matrem tuam
uideas, adeas, aduenienti des salutem atque osculum.
Acr. Quam meam matrem. Per. Quae exanimata exsequitur aspectum tuom.
#PHIL# quis istaec est quam tū osculum mihi ferre iubes. Per. Tua filia.
#PHIL# haecine. Per. Haec. Phil. Egone osculum huic dem. Per. Quor nōn, quae ex tē nata sit.
#PHIL# tū homō īnsanis. Per. Egone. Phil. Tune. Per. Quor. Phil.quia egō hanc quae siet
neque sciō neque noui, neque egō hanc oculis uīdī ante hunc diem.
Per. Sciō quid erres: quia uestitum atque ōrnātum immutabilem
habet haec, *
#PH# * aliter catuli longe olent, aliter suis.
ne egō eam nouisse * Per. Prō deum atque hominum fidem,
quid. egō lenocinium facio, quī habeam alienos domī
atque argentum egurgitem domō prosus. quid tu, quae patrem
tuom uocas mē atque osculare, quid stas stupida. quid taces.
Acr. quid loquar uis. Per. Haec negat sē tuam esse matrem. Acr. Ne fuat,
sī nōn uolt: equidem hac inuita tamen erō matris filia.
nōn med istanc cogere aequom est meam esse matrem, sī neuolt.
Per. Cur mē igitur patrem uocabas. Acr. Tua istaec culpast, nōn mea.
nōn patrem egō tē nominem, ubi tū tuam mē appellas filiam.
hanc quoque etiam, sī mē appellet filiam, matrem uocem.
negat haec filiam mē suam esse: nōn ergō haec mater mea est.
postremō haec mea culpa nōn est: quae didici dīxī omnia.
Epidicus mihi fuit magister. Per. Perii, plaustrum perculī.
Acr. Numquid egō ibi, pater, peccaui. Per. #S# hercle tē umquam audiuerō
mē patrem uocare, uitam tuam egō interimam. Acr. Non uocō.
ubi uoles pater esse, ibi estō. ubi noles, ne fueris pater.
#PHIL# quid, <sī> ob eam rem hanc emisti, quia tuam gnatam es ratus,
quibus de signis agnoscebas. Per. Nullis. Phil. Qua rē filiam
credidisti nostram. Per. Seruos Epidicus dīxit mihī.
#PHIL# quid sī seruō aliter uisumst, nōn poteras nouisse, obsecro. †
Per. quid ego, quī illam ut prīmum uīdī, numquam uīdī postea.
#PHIL# perii misera. Per. Ne fle, mulier. intrō abi, habe animum bonum.
egō illam reperiam. Phil. Hinc Athenis ciuis eam emit Atticus:
adulescentem equidem dicebant emisse. Per. Inueniam, tace.
abi modō intrō atque hanc asserua Circam Solis filiam.
egō relictis rebus Epidicum operam quaerendō dabō:
sī inuenio, exitiabilem egō illī faciam hunc ut fiat diem.—

V.I
Stratippocles Male morigerus mī est danista, quī ā mē argentum nōn petit
neque illam adducit quae <empta> ex praedast. sed eccum incedit Epidicus.
quid illuc est quod illī caperrat frōns seueritudine.
Epidicus #S# undecim deōs praeter sēsē secum adducat Iuppiter,
ita nōn omnēs ex cruciatū poterunt eximere Epidicum.
Periphanem emere lora uīdī, ibi aderat una Apoecides.
nunc hominēs mē quaeritare crēdō. sēnserunt, sciunt
sibi data esse uerba. Str. quid agis, mea commoditas. Ep. Quod miser.
Str. quid est tibi. Ep.quīn tū mī adornas ad fugam uiaticum,
prius quam pereo. nam per urbem duō defloccati senes
quaeritant mē, in manibus gestant copulas secum simul.
Str. Habe bonum animum. Ep.quippe egō quoi libertas in mundō sitast.
Str. Egō tē seruabō. Ep. Edepol mē illī melius, sī nacti fuant.
sed quis haec est muliercula et ille grauastellus quī uenit.
Str. Hic est danista, haec illa est autem, quam emi de praeda. Ep. Haecinest.
Str. Haec est. estne ita ut tibi dīxī. aspecta et contempla, Epidice:
usque ab unguiculō ad capillum summumst festiuissuma.
estne cōnsimilis quasi cum signum pictum pulchre aspexeris.
Ep. Ex tuis uerbis meum futurum corium pulchrum praedicas,
quem Apella atque Zeuxis duō pingent pigmentis ulmeis.
Str. Di immortales, sicin iussi ad mē ires. pedibus † pulmunes
quī perhibetur prius uenisset quam tū aduenisti mihī.
Danista Haec edepol remorata med est. Str. Siquidem istius gratia
id remoratuss quod ista uoluit, nimium aduenisti citō.
Dan. Age age, absolue <mē> atque argentum numera, ne comites morer.
St. Pernumeratumst. Da. Tene cruminam: hūc inde. St. Sapienter uenis.
opperire, dum efferō ad tē argentum. Dan. Matura. Str. Domist.—
Ep. Satin egō oculis utilitatem optineō sincere an parum.
uideon egō Telestidem tē, Periphanai filiam,
ex Philippa mātre natam Thebis, Epidauri satam.
Telestisquis tū homō es, quī meum parentum nōmen memoras et meum.
Ep. Non mē nosti. Tel. Quod quidem nunc ueniat in mentem mihī.
Ep. Non meministi mē auream ad tē afferre natali die
lunulam atque anellum aureolum in digitum. Tel. Memini, mī homō.
tune is es. Ep. Egō sum, et istic frater, quī tē mercatust, tuos.
* * alia mātre, unō patre.
Tel. quid pater meus. uiuit. Ep. Animō liquidō et tranquillō es, tace.
Tel. Di mē ex perdita seruatam cupiunt, sī uera autumas.
Ep. Non habeō ullam occasionem, ut apud tē falsa fabuler.
Stratippocles Accipe argentum hoc, danista. hic sunt quadraginta minae.
siquid erit dubium, immutabō. Dan. Bene fecisti, bene uale.—
Str. Nunc enim tū mea es. Tel. Soror quidem edepol, ut tū aeque scias.
salue, frater. Str. Sanan haec est. Ep. Sana, sī appellat suom.
#S# quid. egō modō <amator sum> huic frater factus, dum intrō eō atque exeo.
Ep. Quod bonī est id tacitus taceas tute tecum et gaudeas.
Str. Perdidisti et repperisti mē, soror. Ep. Stultuss, tace.
tibi quidem quod ames domī praestost, fidicina, opera mea.
et sororem in libertatem idem opera conciliō mea.
Str. Epidice, fateor—Ep. Abi intrō ac iube huic aquam calefierī.
cetera haec posterius faxō scibis, ubi erit otium.
Str. Sequere hac mē, soror. Ep. Egō ad uōs Thesprionem iusserō
hūc trānsire. sed memento, sī quid saeuibunt senes,
suppetias mihi cum sorore ferre. Str. Facile istuc erit.—
Ep. Thesprio, exi istac per hortum, adfer domum auxilium mihi,
magnast rēs. minoris multō faciō quam dudum senes.
remeabō intro, ut accurentur aduenientes hospites.
eadem haec intus edocebō quae egō sciō Stratippoclem.
nōn fugio, domī adesse certumst. neque ille haud obiciet mihi
pedibus sēsē prouocatum. abeō intro, nimis longum loquor.—

V.II
Periphanes Satine illic homō ludibriō nōs uetulos decrepitos duos
habet. Apoecides Immō edepol tū quidem miserum med habes miseris modis.
Per. Tace sis, modō sine mē hominem apiscī. Ap. Dicō egō tibi iam, ut scias:
alium tibi tē comitem meliust quaerere. ita, dum tē sequor,
lassitudine inuaserunt miserō in genua flemina.
Per. Quot illic homō hodiē mē exemplis ludificatust atque tē,
ut illic autem exenterauit mihi opes argentarias!
Ap. Apage illum ā mē, nam ille quidem Volcani iratist fīlius:
quaqua tangit, omne amburit, sī astes, aestū calefacit.
Epidicus Duodecim deis plus quam in caelō deorumst immortalium
mihi nunc auxiliō adiutores sunt et mecum militant.
quidquid egō malefeci, auxilia mī et suppetiae sunt domī,
apolactizō inimicos omnis. Per. V.I illum quaeram gentium.
Ap. Dum sine mē quaeras, quaeras mea causa uel mediō in marī.
Ep. quid mē quaeris. quid laboras. quid hunc sollicitas. ecce mē.
num tē fugi, num ab domō apsum, num oculis concessi tuis.
* * *
nec tibi supplicō. uincire uis. em, ostendō manus.
tū habes lora, egō tē emere uīdī: quid nunc cessas. colliga.
Per. Ilicet, uadimonium ultrō mī hic facit. Ep.quīn colligas.
Ap. Edepol mancipium scelestum. Ep. Te profecto, Apoecides,
nil moror mihi deprecarī. Ap. Facile exoras, Epidice.
Ep. Ecquid agis. Per. Tuon arbitratu. Ep. Meō hercle uērō atque haū tuō
colligandae haec sunt tibi hodiē. Per. At nōn lubet, nōn colligō.
Ap. Tragulam in tē inicere adornat, nesciō quam fabricam facit.
Ep. Tibi moram facis, cum egō solutus astō. age, inquam, colliga.
Per. At mihi magis lubet solutum tē rogitare. Ep. At nil scies.
Per. quid ago. Ap. quid agas. mōs geratur. Ep. Frugi es tū homo, Apoecides.
Per. Cedō manus igitur. Ep. Morantur nihil. atque arte colliga.
Per. Nihil moror. Ep. Obnoxiose. Per. Factō opere arbitraminō.
Ep. Bene hoc habet. age nunciam ex mē exquire, rogita quod lubet.
Per. Qua fiducia aususs prīmum, quae emptast nudiustertius,
filiam meam dicere esse. Ep. Libuit: ea fiducia.
Per. Ain tu. libuit. Ep. Aiō. uel da pignus, ni ea sit filia.
Per. Quam negat nouisse mater. Ep. Ni ergō matris filia est,
in meum nummum, in tuom talentum pignus da. Per. Enim istaec captiost.
sed quis east mulier. Ep. Tui gnati amica, ut omnem <rem> scias.
Per. Dedin tibi minas triginta ob filiam. Ep. Fateor datas
et eō argentō illam mē emisse amicam fili fidicinam
prō tua filia: is tē eam ob rem tetigi triginta minis.
Per. Quō modō mē ludos fecisti de illa conducticia
fidicina. Ep. Factum hercle uero, et rēctē factum iudicō.
Per. quid postremō argentō factum est quod dedi. Ep. Dicam tibi:
neque malō hominī neque malignō tuō dedi Stratippoclī.
Per. Quor dare aususs. Ep.quia mī libitum est. Per. Quae haec, malum, impudentiast.
Ep. Etiam inclamitor quasi seruos. Per. Cum tū es liber, gaudeō.
Ep. Merui ut fierem. Per. Tū meruisti. Ep. Vise intrō: egō faxō scies
hoc ita esse. Per. quid est negoti. Ep. Iam ipsa rēs dicet tibī.
abi modō intrō. Ap. Ei, nōn illuc temerest. Per. Adserua istum, Apoecides.—
Ap. quid illuc, Epidice, est negoti. Ep. Maxima hercle iniuria
uinctus asto, cuius haec hodiē opera inuentast filia.
Ap. Ain tū tē illius inuenisse filiam. Ep. Inueni, et domī est.
sed ut acerbum est, prō bene factis cum mali messim metas.
Ap. Quamne hodiē per urbem uterque sumus defessi quaerere.
Ep. Egō sum defessus reperire, uōs defessi quaerere.
Per. quid isti oratis opere tanto. mī <orandum> esse intellego,
ut liceat meritō huius facere. cedō tū ut exsoluam manus.
Ep. Ne attigas. Per. Ostende uērō. Ep. Nolō. Per. Non aequom facis.
Ep. Numquam hercle hodiē, nisi supplicium mihi das, mē solui sinam.
Per. Optumum atque aequissumum oras. soccos, tunicam, pallium
tibi dabō. Ep. quid deinde porro. Per. Libertatem. Ep. At postea.
nouō libertō opus est quod pappet. Per. Dabitur, praebebō cibum.
Ep. Numquam hercle hodiē, nisi mē orassis, solues. Per. Orō tē, Epidice,
mihi ut ignoscas, siquid imprudēns culpa peccaui mea.
at ob eam rem liber estō. Ep. Inuitus dō hanc ueniam tibi,
nisi necessitate cogar. solue sane, sī lubet.
Poeta Hic is homō est quī libertatem malitia inuenit sua.
plaudite et ualete. lumbos porgite atque exsurgite.

MENAECHMI
PROLOGUS
Salutem prīmum iam ā principiō propitiam
mihi atque uōbīs, spectatores, nuntiō.
apportō uōbīs Plautum, lingua nōn manū,
quaesō ut benignis accipiatis auribus.
nunc argūmentum accipite atque animum aduortite.
quam poterō in uerba cōnferam paucissuma.
atque hoc poetae faciunt in comoediis:
omnis rēs gestas esse Athenis autumant,
quō illud uōbīs graecum uideatur magis.
egō nusquam dicam nisi ubi factum dicitur.
atque adeō hoc argūmentum graecissat, tamen
nōn atticissat, uerum sicilicissitat.
huic argumentō antelogium hoc fuit.
nunc argūmentum uōbīs demēnsum dabo,
nōn modio, neque trimodio, uerum ipsō horreō:
tantum ad narrandum argūmentum adest benignitas.
  mercator quidam fuit Syracusis senex,
ei sunt nati filii gemini duo,
ita forma simili pueri, ut mater sua
nōn internosse posset quae mammam dabat,
neque adeō mater ipsa quae illos pepererat,
ut quidem ille dīxit mihi, quī puerōs uiderat:
egō illos nōn uīdī, ne quis uostrum cēnseat.
postquam iam pueri septuennes sunt, pater
onerauit nauem magnam multis mercibus.
imponit geminum alterum in nauem pater,
Tarentum auexit secum ad mercatum simul,
illum reliquit alterum apud matrem domī.
Tarenti ludi forte erant, cum illuc uenit.
mortales multi, ut ad ludos, conuenerant:
puer aberrauit inter hominēs ā patre.
Epidamniēnsis quidam ibi mercator fuit,
is puerum tollit auehitque Epidamnium.
pater eius autem postquam puerum perdidit,
animum despondit, eaque is aegritudine
paucis diebus post Tarenti emortuost.
postquam Syracusas de ea rē rediit nuntius
ad auom puerorum, puerum surruptum alterum
patremque pueri Tarenti esse emortuom,
immutat nōmen auos huic geminō alterī.
ita illum dilexit, quī subruptust, alterum:
illius nōmen indit illī quī domī est,
Menaechmo, idem quod alteri nōmen fuit.
et ipsus eodem est auos uocatus nomine
(propterea illius nōmen memini facilius,
quia illum clamore uīdī flagitarier).
ne mox erretis, iam nunc praedicō prius:
idem est ambobus nōmen geminis fratribus.
nunc in Epidamnum pedibus redeundum est mihi,
ut hanc rem uōbīs examussim disputem.
sī quis quid uestrum Epidamnum curari sibi
uelit, audacter imperatō et dicito,
sed ita ut det unde curari id possit sibī.
nam nisi quī argentum dederit, nugas egerit.
quī dederit, magis maiores nugas egerit.
uerum illuc redeō unde abii, atque unō astō in locō.
Epidamniēnsis ille, quem dudum dixeram,
geminum illum puerum quī surrupuit alterum,
ei liberorum, nisi diuitiae, nil erat:
adoptat illum puerum surrupticium
sibi filium eique uxōrem dotatam dedit,
eumque heredem fēcit, quom ipse obiit diem.
nam rus ut ibat forte, ut multum pluerat,
ingressus fluuium rapidum ab urbe haud longule,
rapidus raptori pueri subduxit pedes
abstraxitque hominem in maximam malam crucem.
illī diuitiae euenerunt maximae.
is illic habitat geminus surrupticius.
nunc ille geminus, quī Syracusis habet,
hodiē in Epidamnum ueniet cum seruō suō
hunc quaeritatum geminum germanum suom.
haec urbs Epidamnus est, dum haec agitur fabula:
quandō alia agetur, aliud fiet oppidum.
sicut familiae quoque solent mutarier:
modō †ni caditat leno, modō adulescēns, modō senex,
pauper, mendicus, rex, parasitus, hariolus
* * *

I.I
Peniculus Iuuentus nōmen fēcit Peniculō mihi,
ideō quia mēnsam, quandō edo, detergeō.
hominēs captiuos quī catenis uinciunt
et quī fugitiuis seruis indunt compedes,
nimis stulte faciunt mea quidem sententia.
nam hominī miserō sī ad malum accedit malum,
maior lubidō est fugere et facere nequiter.
nam sē ex catenis eximunt aliquō modō.
tum compediti anum lima praeterunt
aut lapide excutiunt clauom. nugae sunt eae.
quem tū adseruare rēctē, ne aufugiat, uoles,
esca atque potione uinciri decet.
apud mēnsam plenam hominī rostrum deliges.
dum tū illī quod edit et quod potet praebeas,
suō arbitratū adfatim cottidie,
numquam edepol fugiet, tam etsī capital fecerit,
facile adseruabis, dum eō uinclō uincies.
ita istaec nimis lenta uincla sunt escaria:
quam magis extendas, tantō adstringunt artius.
nam egō ad Menaechmum hunc eō, quō iam diu
sum iudicatus. ultrō eō ut mē uinciat.
nam illic homō hominēs nōn alit, uerum educat,
recreatque: nullus melius medicinam facit.
ita est adulescēns. ipsus escae maxumae
cerialis cenas dat, ita mēnsas exstruit,
tantas struices concinnat patinarias:
standumst in lecto, sī quid de summō petas.
sed mī interuallum iam hos dies multos fuit:
domī domitus sum usque cum caris meis.
nam neque edō neque emō nisi quod est carissumum.
id quoque iam, cari quī īnstruontur deserunt.
nunc ad eum inuisō. sed aperitur ostium.
Menaechmum eccum ipsum uideo, progreditur foras.

I.II
Menaechmus Ni mala, ni stulta sies, ni indomita imposque animī,
quod uirō esse odiō uideas, tute tibi odiō habeas.
praeterhac sī mihi tale post hunc diem
faxis, faxō foris uidua uisas patrem.
nam quotiēns foras ire uolō, mē retines, reuocas, rogitas,
quō egō eam, quam rem agam, quid negoti geram,
quid petam, quid feram, quid foris egerim.
portitorem domum duxi, ita omnem mihi
rem necesse eloqui est, quidquid egi atque agō.
nimium egō tē habui delicatam. nunc adeō ut facturus dicam.
quandō egō tibi ancillas, penum,
lanam, aurum, uestem, purpuram
bene praebeō nec quicquam eges,
malō cauebis sī sapis,
uirum obseruare desines.
atque adeō, ne mē nequiquam serues, ob eam industriam
hodiē ducam scortum ad cenam atque aliquō condicam foras.
Pen. Illic homō sē uxori simulat male loqui, loquitur mihī.
nam sī foris cenat, profectō mē, haud uxōrem, ulciscitur.
Men. Euax, iurgiō hercle tandem uxōrem abegi ab ianua.
ubi sunt amatores mariti. dona quid cessant mihi
cōnferre omnēs congratulantes, quia pugnaui fortiter.
hanc modō uxori intus pallam surrupui, ad scortum ferō.
sic hoc decet, dari facete uerba custodi catae.
hoc facinus pulchrumst, hoc probumst, hoc lepidumst, hoc factumst fabre:
meō malō ā mala abstuli hoc, ad damnum deferetur.
auorti praedam ab hostibus nostrum salute socium.
Pen. Heus adulescēns, ecqua in istac pars inest praeda mihi.
Men. Perii, in īnsidias deuenī. Pen. Immō in praesidium, ne time.
#M# quis homō est. P. Egō sum. #M# ō mea Commoditas, ō mea Opportunitas,
salue. P. Salue. #M# quid agis. P. Teneō dextera genium meum.
Men. Non potuisti magis per tempus mī aduenire quam aduenis.
Pen. Ita egō soleō: commoditatis omnis articulos sciō.
Men. Vin tū facinus luculentum īnspicere. Pen.quis id coxit coquos.
iam sciam, sī quid titubatumst, ubi reliquias uiderō.
Men. Dic mī, ēn umquam tū uidisti tabulam pictam in pariete,
ubi aquila Catameitum raperet aut ubi Venus Adoneum.
Pen. Saepe. sed quid istae picturae ad mē attinent. Men. Age mē aspice.
ecquid adsimulō similiter. Pen.quis istest ōrnātus tuos.
Men. Dic hominem lepidissimum esse mē. Pen. V.I essuri sumus.
Men. Dic modō hoc quod egō tē iubeō. Pen. Dicō: homō lepidissime.
Men. Ecquid audes de tuō istuc addere. Pen. Atque hilarissime.
Men. Perge <porro>. Pen. Non pergō hercle, nisi sciō qua gratia.
litigium tibi est cum uxore, eō mī abs tē caueō cautius.
Men. Clam uxoremst ubi pulchre habeamus atque hunc comburamus diem.
Pen. Age sane igitur, quandō aequom oras, quam mox incendō rogum.
dies quidem iam ad umbilicum est dimidiatus mortuos.
Men. Te morare, mihi quom obloquere. Pen. Oculum ecfoditō per solum
mihi, Menaechme, sī ullum uerbum faxō nisi quod iusseris.
Men. Concede hūc ā foribus. Pen. Fiat. Men. Etiam concede hūc. Pen. Licet.
Men. Etiam nunc concede audacter ab leoninō cauō.
Pen. Eū edepol ne tu, ut egō opinor, esses agitator probus.
Men. quidum. Pen. Ne tē uxor sequatur, respectas identidem.
Men. Sed quid ais. Pen. Egone. id enim quod tū uis, id aiō atque id negō.
Men. Ecquid tū de odore possis, sī quid forte olfeceris,
facere coniecturam * . *
(Pen.) * captum sit collegium.
Men. Agedum odorare hanc quam egō habeō pallam. quid olet. apstines.
Pen. Summum olfactare oportet uestimentum muliebre,
nam ex istoc locō spurcatur nasum odore † inlucidō.
Men. Olfacta igitur hinc, Penicule. lepide ut fastidis. Pen. Decet.
Men. quid igitur. quid olet. responde. Pen. Furtum, scortum, prandium.
tibi fuant
elocutus, nam
nunc ad amicam deferetur hanc meretricem Erotium.
mihi, tibi atque illī iubebō iam adparari prandium. Pen. Eū.
Men. Inde usque ad diurnam stellam crastinam potabimus. Pen. Eu,
expedite fabulatuss. iam fores ferio. Men. Ferī.
uel mane etiam. Pen. Mille passum commoratuss cantharum.
Men. Placide pulta. Pen. Metuis, crēdō, ne fores Samiae sient.
Men. Mane, mane obsecrō hercle: eapse eccam exit. oh, solem uides
satin ut occaecatust prae huius corporis candoribus.

I.III
Erotium Anime mī, Menaechme, salue. Pen. quid ego. Er. Extra numerum es mihī.
Pen. Idem istuc aliīs adscriptiuis fieri ad legionem solet.
Men. Egō istic mihi hodiē adparari iussi apud tē proelium.
Er. Hodie id fiet. Men. In eō uterque proeliō potabimus.
uter ibi melior bellator erit inuentus cantharo,
† tuest legiō adiudicato, cum utrō hanc noctem sies.
ut egō uxōrem, mea uoluptas, ubi tē aspicio, odi male.
Er. Interim nequis quīn eius aliquid indutus sies.
quid hoc est. Men. Induuiae tuae atque uxoris exuuiae, rosa.
Er. Superas facile, ut superior sis mihi quam quisquam quī impetrant.
Pen. Meretrix tantisper blanditur, dum illud quod rapiat uidet.
nam sī amabas, iam oportebat nasum abreptum mordicus.
Men. Sustine hoc, Penicule: exuuias facere quās uoui uolō.
Pen. Cedō. sed obsecrō hercle, salta sic cum palla postea.
Men. Egō saltabo. sanus hercle nōn es. Pen. Egone an tū magis.
sī nōn saltas, exue igitur. Men. Nimiō egō hanc periculō
surrupui hodiē. meō quidem animō ab Hippolyta subcingulum
Hercules haud aeque magnō umquam abstulit periculō.
cape tibi hanc, quandō una uiuis meis morigera mōribus.
Er. Hoc animō decet animatos esse amatores probos.
Pen.quī quidem ad mendicitatem sē properent detrudere.
Men. Quattuor minis egō emi istanc annō uxori meae.
Pen. Quattuor minae perierunt plane, ut ratiō redditur.
Men. Scin quid uolō egō tē accurare. Er. Scio, curabō quae uoles.
Men. Iube igitur tribus nōbīs apud tē prandium accurarier
atque aliquid scitamentorum de forō opsonarier,
glandionidam suillam, laridum pernonidam,
aut sincipitamenta porcina aut aliquid ad eum modum,
madida quae mī adposita in mēnsa miluinam suggerant.
atque actutum. Er. Licet ecastor. Men. nōs prodimus ad forum.
iam hic nōs erimus: dum coquetur, interim potabimus.
Er. Quandō uis ueni, parata rēs erit. Men. Propera modō.
sequere tū.—Pen. Egō hercle uērō tē et seruabō et tē sequar,
neque hodiē ut tē perdam, meream deōrum diuitias mihī.—
Er. Euocate intus Culindrum mihi coquom actutum foras.

I.iu
sportulam cape atque argentum. eccos tris nummos habes.
Cylindrus Habeō. Er. Abi atque obsonium adfer. tribus uide quod sit satis:
neque defiat neque supersit. Cyl. Cuius modi hi hominēs erunt.
Er. Egō et Menaechmus et parasitus eius. Cyl. Iam isti sunt decem.
nam parasitus octō hominum munus facile fungitur.
Er. Elocuta sum conuiuas, ceterum cura. Cyl. Licet.
cocta sunt, iube ire accubitum. Er. Redi citō. Cyl. Iam egō hic erō.—

II.I
Menaechmus Voluptas nullast nauitis, Messenio,
maior meō animo, quam quom ex altō procul
terram cōnspiciunt. Messeniō Maior, nōn dicam dolo,
[quam] sī adueniēns terram uideas quae fuerit tua.
sed quaeso, quam ob rem nunc Epidamnum uenimus.
an quasi mare omnis circumimus īnsulas.
Men. Fratrem quaesitum geminum germanum meum.
Mess. Nam quid modi futurum est illum quaerere.
hic annus sextust postquam ei rei operam damus.
Histros, Hispanos, Massiliēnsis, Hilurios,
mare superum omne Graeciamque exoticam
orasque Italicas omnis, qua adgreditur mare,
sumus circumuectī. sī acum, crēdō, quaereres,
acum inuenisses, sī appareret, iam diū.
hominem inter uiuos quaeritamus mortuom.
nam inuenissemus iam diu, sī uiueret.
Men. Ergō istuc quaerō certum quī faciat mihi,
quī sēsē dicat scire eum esse emortuom:
operam praeterea numquam sumam quaerere.
uerum aliter uiuos numquam desistam exsequī.
egō illum sciō quam cordi sit carus meō.
Mess. In scirpō nodum quaeris. quīn nōs hinc domum
redimus, nisi sī historiam scripturi sumus.
Men. Dictum facessas, datum edis, caueas malō.
molestus ne sis, nōn tuō hoc fiet modō. Mess. Em
illoc enim uerbō esse mē seruom sciō.
nōn potuit paucis plura plane proloquī.
uerum tamen nequeō contineri quīn loquar.
audin, Menaechme. quom īnspiciō marsuppium,
uiaticati hercle admodum aestiue sumus.
ne tū hercle, opinor, nisi domum reuorteris,
ubi nihil habebis, geminum dum quaeres, gemes.
nam ita est haec hominum natiō: in Epidamnieis
uoluptarii atque potatores maxumī.
tum sycophantae et palpatores plurumi
in urbe hac habitant. tum meretrices mulieres
nusquam perhibentur blandiores gentium.
propterea huic urbi nōmen Epidamnō inditumst,
quia nēmō ferme hūc sine damnō deuortitur.
Men. Egō istuc cauebō. cedō dum hūc mihi marsuppium.
Mess. quid eō uis. Men. Iam aps tē metuō de uerbis tuis.
Mess. quid metuis. Men. Ne mihi damnum in Epidamnō duis.
tū magnus amator mulierum es, Messenio,
egō autem homō iracundus, animī perditī.
id utrumque, argentum quandō habēbō, cauero,
ne tū delinquas neue egō irascar tibī.
Mess. Cape atque serua. mē lubente feceris.

II.II
Cylindrus Bene opsonaui atque ex mea sententia,
bonum anteponam prandium prānsoribus.
sed eccum Menaechmum uideō. uae tergō meo,
prius iam conuiuae ambulant ante ostium,
quam egō opsonatū redeō. adibō atque alloquar.
Menaechme, salue. Men. Di tē amabunt quisquis <es>.
Cyl.quisquis * <quis> egō sim.
Men. Non hercle uērō. Cyl. V.I conuiuae ceteri.
Men. Quos tū conuiuas quaeris. Cyl. Parasitum tuom.
Men. Meum parasitum. certe hic īnsanust homō.
Mess. Dixin tibi esse hic sycophantas plurumos.
* * *
Men. Quem tū parasitum quaeris, adulescēns, meum.
Mess. Peniculum eccum in uidulō saluom ferō.
Cyl. Menaechme, numerō hūc aduenis ad prandium.
nunc opsonatū redeō. Men. Responde mihi,
adulescēns: quibus hic pretiis porci ueneunt
sacres sinceri. Cyl. Nummis. Men. Nummum ā mē accipe:
iube tē piari de mea pecunia.
nam equidem īnsanum esse tē certō scio,
quī mihi molestuss hominī ignoto, quisquis es.
Cyl. Cylindrus egō sum: nōn nosti nōmen meum.
Men. #S# tū Cylindrus seū Coriendrus, perieris.
egō tē nōn noui, neque nouisse adeō uolō.
Cyl. Est tibi Menaechmō nōmen, tantum quod sciam.
Men. Prō sanō loqueris quom mē appellas nomine.
sed ubi nouisti mē. Cyl. V.I egō tē nouerim,
quī amicam habes eram meam hanc Erotium.
Men. Neque hercle egō habeo, neque tē quis homō sis sciō.
Cyl. Non scis quis egō sim, quī tibi saepissime
cyathissō apud nos, quandō potas. Mess. Ei mihi,
quom nihil est quī illī hominī diminuam caput.
Men. Tun cyathissare mihi soles, quī ante hunc diem
Epidamnum numquam uīdī neque ueni. Cyl. Negas.
Men. Negō hercle uērō. Cyl. Non tū in illīsce aedibus
† habitas. Men. Di illos hominēs, quī illic habitant, perduint.
Cyl. īnsanit hic quidem, quī ipse male dicit sibī.
audin, Menaechme. Men. quid uis. Cyl. #S# mē cōnsulas,
nummum illum quem mihi dudum pollicituss dare—
nam tū quidem hercle certō nōn sanuss satis,
Menaechme, quī nunc ipsus male dicas tibi—
iubeas, sī sapias, porculum adferri tibī.
Mes. Eū hercle hominem multum, et odiosum mihī.
Cyl. Solet iocari saepe mecum illoc modō.
quam uis ridiculus est, ubi uxor nōn adest.
quid ais tu. Men. quid uis, inquam. Cyl. Satin hoc quod uides
tribus uōbīs opsonatumst, an opsonō amplius,
tibi et parasitō et mulieri. Men. Quas [tu] mulieres,
quos tū parasitos loquere. Mess. Quod tē urget scelus,
quī huic sis molestus. Cyl. quid tibi mecum est rei.
egō tē nōn noui: cum hoc quem noui fabulor.
Mess. Non edepol tū homō sanus es, certō sciō.
Cyl. Iam ergō haec madebunt faxo, nil morabitur.
proin tū ne quō abeas longius ab aedibus.
numquid uis. Men. Vt eās maximam malam crucem.
Cyl. Ire hercle meliust tē interim atque accumbere,
dum egō haec apponō ad Volcani uiolentiam.
ibō intrō et dicam tē hic adstare Erotio,
ut tē hinc abducat potius quam hic adstes foris.—
Men. Iamne abiit <illic>. edepol haud mendacia
tua uerba experior esse. Mess. Obseruatō modō:
nam istic meretricem crēdō habitare mulierem,
ut quidem ille īnsanus dīxit, quī hinc abiit modō.
Men. Sed miror quī ille nouerit nōmen meum.
Mess. Minime hercle mirum. mōrem hunc meretrices habent:
ad portum mittunt seruolos, ancillulas.
sī quae peregrina nauis in portum aduenit,
rogitant cuiatis sit, quid ei nōmen siet,
postilla extemplō sē applicant, agglutinant:
sī pellexerunt, perditum amittunt domum.
nunc in istoc portū stat nauis praedatoria,
aps qua cauendum nōbīs sane cēnseō.
Men. Mones quidem hercle rēctē. Mess. Tum demum sciam
rēctē monuisse, sī tū rēctē caueris.
Men. Tace dum parumper, nam concrepuit ostium:
uideamus quī hinc egreditur. Mess. Hoc ponam interim.
asseruatote haec sultis, nauales pedes.

II.III
Erotium Sine fores sic, abi, nolō operirī.
intus para, cura, uide, quod opust fiat:
sternite lectos, incendite odores. munditia
inlecebra animost amantium.
amantī amoenitas malost, nōbīs lucrost.
sed ubi ille est, quem coquos ante aedis esse ait. atque eccum uideo,
quī mī est usui et plurimum prodest.
item hinc ultrō fit, ut meret, potissimus nostrae domī ut sit.
nunc eum adibo, adloquar ultrō.
animule mī, mihi mira uidentur,
tē hic stare foris, fores quoi pateant,
magis quam domus tua domus quom haec tua sit.
omne paratumst, ut iussisti
atque ut uoluisti, neque tibi
ulla morast intus.
prandium, ut iussisti, hic curatumst:
ubi lubet, ire licet accubitum.
#M# quīcum haec mulier loquitur. E. Equidem tecum. #M# quid mecum tibi
fuit umquam aut nunc est negoti. Er.quia pol tē unum ex omnibus
Venus mē uoluit magnificare, neque id haud immeritō tuō.
nam ecastor sōlus benefactis tuis mē florentem facis.
Men. Certō haec mulier aut īnsana aut ebria est, Messenio,
quae hominem ignotum compellet mē tam familiariter.
Mess. Dixin egō istaec hic solere fieri. folia nunc cadunt,
praeut sī triduom hoc hic erimus: tum arbores in tē cadent.
nam ita sunt hic meretrices: omnēs elecebrae argentariae.
sed sine mē dum hanc compellare. heus mulier, tibi dicō. Er. quid est.
Mess. V.I tū hunc hominem nouisti. Er. Ibidem ubi hic mē iam diu,
in Epidamnō. Mess. In Epidamno. quī hūc in hanc urbem pedem,
nisi hodiē, numquam intrō tetulit. Er. Heia, delicias facis.
mī Menaechme, quīn, amabo, is intro. hic tibi erit rēctius.
Men. Haec quidem edepol rēctē appellat meō mē mulier nomine.
nimis miror, quid hoc sit negotī. Mess. Oboluit marsuppium
huic istuc quod habes. Men. Atque edepol tū mē monuisti probe.
accipe dum hoc. iam scibo, utrum haec mē mage amet an marsuppium.
Er. Eamus intro, ut prandeamus. Men. Bene uocas: tam gratiast.
Er. Cur igitur mē tibi iussisti coquere dudum prandium.
Men. Egon tē iussi coquere. Er. Certo, tibi et parasitō tuō.
Men. Cui, malum, parasito. certō haec mulier nōn sanast satis.
Er. Peniculō. Men.quis iste est Peniculus. quī extergentur baxeae.
Er. Scilicet quī dudum tecum uenit, quom pallam mihi
detulisti, quam ab uxore tua surrupuistī. Men. quid est.
tibi pallam dedi, quam uxori meae surrupui. sanan es.
certe haec mulier cantherinō ritū astāns somniat.
Er.quī lubet ludibriō habere mē atque ire īnfitias mihi
facta quae sunt. Men. Dic quid est id quod negem quod fecerim.
Er. Pallam tē hodiē mihi dedisse uxoris. Men. Etiam nunc negō.
egō quidem neque umquam uxōrem habui neque habeo, neque hūc
umquam, postquam nātus sum, intra portam penetraui pedem.
prandi in naui, inde hūc sum egressus, tē conuenī. Er. Eccere,
perii misera, quam tū mihi nunc nauem narras. Men. Ligneam,
saepe tritam, saepe fixam, saepe excussam malleō.
quasi supellex pellionis, palus palō proxumust.
Er. Iam, amabo, desiste ludos facere atque i hac mecum semul.
Men. Nesciō quem, mulier, alium hominem, nōn mē quaeritas.
Er. Non egō tē noui Menaechmum, Moschō prognatum patre,
quī Syracusis perhibere nātus esse in Sicilia,
ubi rex Agathocles regnator fuit et iterum Phintia,
tertium Liparo, quī in morte regnum Hieroni tradidit,
nunc Hierō est. Men. Haud falsa, mulier, praedicas. Mess. Prō Iuppiter,
num istaec mulier illinc uenit, quae tē nouit tam cate.
Men. Hercle opinor, pernegari nōn potest. Mess. Ne feceris.
periisti, sī intrassis intra limen. Men.quīn tū tace modō.
bene rēs geritur. adsentabor quidquid dicet mulieri,
sī possum hospitium nanciscī. iam dudum, mulier, tibi
nōn imprudēns aduorsabar: hunc metuebam, ne meae
uxori renuntiaret de palla et de prandiō.
nunc, quandō uis, eamus intrō. Er. Etiam parasitum manes.
Men. Neque egō illum maneo, neque flocci facio, neque, sī uenerit,
eum uolō intromittī. Er. Ecastor haud inuita fecerō.
sed scin quid tē amabō ut facias. Men. Impera quid uis modō.
Er. Pallam illam, quam dudum dederas, ad phrygionem ut deferas,
ut reconcinnetur atque ut opera addantur quae uolō.
Men. Hercle quī tū rēctē dicis: eadem ignorabitur,
ne uxor cognoscat tē habere, sī in uia cōnspexerit.
Er. Ergō mox aufertō tecum, quandō abibis. Men. Maxime.
Er. Eamus intrō Men. Iam sequar tē. hunc uolō etiam conloquī.
ehō Messenio, accede hūc. Mess. quid negoti est. Men. †susscirī.
#M# quid eō opust. #M# opus est. sciō ut mē dices. #M# tantō nequior.
Men. Habeō praedam: tantum incepi operis. ei quantum potes,
abduc istos in tabernam actutum deuorsoriam.
tum facitō ante solem occasum ut uenias aduorsum mihī.
Mess. Non tū istas meretrices nouisti, ere. Men. Tace, inquam *
mihi dolebit, nōn tibi, sī quid egō stulte fecerō.
mulier haec stulta atque īnscita est. quantum perspexi modo,
est hic praeda nōbīs.—Mess. Perii, iamne abis. periit probe:
ducit lembum dierectum nauis praedatoria.
sed egō īnscitus quī dominō mē postulem moderarier:
dictō mē emit audientem, haud imperatorem sibī.
sequimini, ut, quod imperatum est, ueniam aduorsum temperī.—

III.I
Peniculus Plus triginta annis nātus sum, quom interea loci,
numquam quicquam facinus feci peius neque scelestius,
quam hodiē, quom in contionem mediam mē immersi miser.
ubi egō dum hieto, Menaechmus sē subterduxit mihi
atque abiit ad amicam, crēdō, neque mē uoluit ducere.
quī illum di omnēs perduint, quī primus commentust *
contionem habere, quī hominēs occupatos occupat.
nōn ad eam rem otiosos hominēs decuit deligi,
quī nisi adsint quom citentur, cēnsus capiat ilico.
* * *
* * *
adfatim est hominum, in dies quī singulas escas edint,
quibus negoti nihil est, quī essum neque uocantur neque uocant:
eos oportet contioni dare operam atque comitiis.
sī id ita esset, nōn egō hodiē perdidissem prandium,
quoi tam crēdō † datum uoluisse quam mē uideō uiuere.
ibō: etiamnum reliquiarum spes animum oblectat meum.
sed quid egō uideo. Menaechmus cum corona exit foras.
sublatum est conuiuium, edepol ueniō aduersum temperī.
obseruabo, quid agat, hominem. post adibō atque adloquar.

III.II
Menaechmus Potine ut quiescas. egō tibi hanc hodiē probe
lepideque concinnatam referam temperī.
nōn faxō eam esse dices: ita ignorabitur.
Pen. Pallam ad phrygionem fert cōnfectō prandiō
uinoque expoto, parasitō exclusō foras.
nōn hercle is sum quī sum, ni hanc iniuriam
meque ultus pulchre fuerō. obserua quid dabō.
Men. Prō di immortales, quoi hominī umquam unō die
bonī dedistis plus, quī minus sperauerit.
prandi, potaui, scortum accubui, apstuli
hanc, quoius heres numquam erit post hunc diem.
Pen. Nequeō quae loquitur exaudire clanculum.
satur nunc loquitur de mē et de parti mea.
Men. Ait hanc dedisse mē sibi, atque eam meae
uxori surrupuisse. quoniam sentiō
errare, extemplo, quasi rēs cum ea esset mihi,
coepi adsentari: mulier quidquid dixerat,
idem egō dicebam. quid multis uerbis <opust>.
minore nusquam bene fui dispendiō.
Pen. Adibō ad hominem, nam turbare gestiō.
Men.quis hic est, quī aduersus it mihi. Pen. quid ais, homō
leuior quam pluma, pessime et nequissime,
flagitium hominis, subdole ac minimi preti.
quid de tē merui, qua mē causa perderes.
ut surrupuisti tē mihi dudum de foro!
fecisti funus med absente prandiō.
cur aususs facere, quoi egō aeque heres eram.
Men. Adulescēns, quaeso, quid tibi mecum est rei,
quī mihi male dicas hominī ignotō īnsciēns.
an tibi malam rem uis prō male dictīs dari.
Pen. †Pol eam quidem edepol tē dedisse intellegō.
Men. Responde, adulescēns, quaeso, quid nōmen tibist.
Pen. Etiam derides, quasi nōmen nōn noueris.
Men. Non edepol egō tē, quod sciam, umquam ante hunc diem
uīdī neque nouī. uerum certo, quisquis es,
sī aequom facias, mihi odiosus ne sies.
Pen. Menaechme, uigila. Men. Vigilō hercle equidem, quod sciam.
Pen. Non mē nouisti. Men. Non negem, sī nouerim.
Pen. Tuom parasitum nōn nouisti. Men. Non tibi
sanum est, adulescēns, sinciput, intellegō.
Pen. Responde, surrupuistin uxori tuae
pallam istanc hodiē atque dedisti Erotio.
Men. Neque hercle egō uxōrem habeō neque egō Erotiō
dedi nec pallam surrupuī. Pen. Satin sanus es.
occisast haec rēs. nōn egō tē indutum foras
exire uīdī pallam. Men. Vae capiti tuō.
omnis cinaedos esse cēnses, tū quia es.
tun med indutum fuisse pallam praedicas.
Pen. Egō hercle uērō. Men. Non tū abis quō dignus es.
aut tē piari iube, homō īnsanissime.
Pen. Numquam edepol quisquam mē exorabit, quīn tuae
uxori rem omnem iam, uti sit gesta, ēloquar.
omnēs in tē istaec recident contumeliae:
faxō haud inultus prandium comederis.—
Men. quid hoc est negoti. satine, ut quemque cōnspicor,
ita mē ludificant. sed concrepuit ostium.

III.III
Ancilla Menaechme, amāre ait tē multum Erotium,
ut hoc una opera <sibi> ad aurificem deferas,
atque hūc ut addas auri pondō unciam
iubeasque spinter nouom reconcinnarier.
Men. Et istuc et aliud, sī quid curari uolet,
mē curaturum dicito, quidquid uolet.
Anc. Scin quid hoc sit spinter. Men. Nescio, nisi aureum.
Anc. Hoc est quod olim clanculum ex armariō
tē surrupuisse aiebas uxori tuae.
Men. Numquam hercle factum est. Anc. Non meministi, obsecro.
redde igitur spinter, sī nōn meministī. Men. Mane.
immō equidem meminī. nempe hoc est, quod illī dedī.
Anc. Istuc. Men. V.I illae armillae sunt, quās una dedi.
Anc. Numquam dedistī. Men. Nam pol hoc unum dedī.
Anc. Dicam curare. Men. Dicitō: curabitur.
et palla et spinter faxō referantur simul.
Anc. Amabo, mī Menaechme, inauris da mihi
faciendas pondō duom nummum, stalagmia,
ut tē libenter uideam, quom ad nōs ueneris.
Men. Fiat. cedō aurum, egō manupretium dabō.
Anc. Da sodes abs tē: <ego> post reddiderō tibī.
Men. Immō cedō abs tē: egō post tibi reddam duplex.
Anc. Non habeō. Men. At tu, quandō habebis, tum datō.
Anc. Numquid [mē] uis.—Men. Haec mē curaturum dicito—
ut quantum possint quique liceant ueneant.
iamne abiit intro. abiit, operuit fores.
di mē quidem omnēs adiuuant, augent, amant.
sed quid egō cesso, dum datur mī occasiō
tempusque, abire ab his locis lenoniis.
propera, Menaechme, fer pedem, cōnfer gradum.
demam hanc coronam atque abiciam ad laeuam manum,
ut, siquis sequatur, hac mē abiisse cēnseant.
ibō et conueniam seruom, sī potero, meum,
ut haec, quae bona dant di mihi, ex mē sciat.—

IV.I
Matrona Egone hic mē patiar frustra in matrimonio,
ubi uir compilet clanculum quidquid domist
atque ea ad amicam deferat. Pen.quīn tū taces.
manufestō faxō iam opprimes: sequere hac modō.
pallam ad phrygionem cum corona ebrius
ferebat, hodiē tibi quam surrupuit domō.
sed eccam coronam quam habuit. num mentior.
em hac abiit, sī uis persequi uestigiis.
atque edepol eccum optume reuortitur.
sed pallam nōn fert. Mat. quid egō nunc cum illoc agam.
Pen. Idem quod semper: male habeas. sic cēnseō.
hūc concedamus: ex īnsidiis aucupa.

IV.II
Menaechmus Vt hoc utimur maxime more morō
molestoque multum, atque uti quique sunt
optumi, maxume mōrem habent hunc:
clientes sibi omnēs uolunt esse multos:
bonine an mali sint, id haud quaeritant.
rēs magis quaeritur quam clientum fides
cuius modi clueat.
sī est pauper atque haud malus, nequam habetur,
sin dīues malust, is cliēns frugi habetur.
quī neque leges neque aequom bonum usquam colunt,
sollicitos patronos habent.
datum denegant quod datum est, litium pleni, rapaces
uiri, fraudulenti,
quī aut faenore aut periuriis habent rem paratam,
mēns est in quō *
eis ubi dicitur dies, simul patronis dicitur.
[quippe quī prō illis loquimur quae male fecerunt]
aut ad populum aut in iure aut apud aedilem rēs est.
sicut mē hodiē nimis sollicitum cliēns quidam habuit, neque quod uolui
agere aut quīcum licitumst, ita med attinuit, ita detinuit.
apud aediles prō eius factis plurumisque pessumisque
dīxī causam, condiciones tetuli tortas, cōnfragosas:
aut plus aut minus quam opus fuerat dictō dixeram † controuersiam, ut
spōnsiō fieret. quid ille. quī * praedem dedit.
nec magis manufestum egō hominem umquam ullum teneri uīdī:
omnibus male factis testes tres aderant acerrumī.
di illum omnēs perdant, ita mihi
hunc hodiē corrupit diem,
meque adeō, quī hodiē forum
umquam oculis īnspexi meis.
diem corrupi optimum:
iussi adparari prandium,
amica exspectat mē, sciō.
ubi prīmum est licitum, ilicō
properaui abire de forō.
iratast, crēdō, nunc mihī.
placabit palla quam dedi,
quam hodiē uxori abstuli atque huic detuli Erotiō.
Pen. quid ais. Mat. Virō mē malō male nuptam. Pen. Satin audis quae illic loquitur.
Mat. Satis. Men. #S# sapiam, hinc intrō abeam, ubi mī bene sit. Pen. Mane: male erit potius.
Mat. Ne illam ecastor faeneratō abstulistī. Pen. Sic datur.
Mat. Clanculum tē istaec flagitia facere cēnsebas potis.
Men. quid illuc est, uxor, negoti. Mat. Men rogas. Men. Vin hunc rogem.
Mat. Aufer hinc palpationes. Pen. Perge tū. Men. quid tū mihi
tristis es. Mat. Te scire oportet. Pen. Scit, sed dissimulat malus.
Me. quid negotist. Ma. Pallam—Me. Pallam. Ma. quidam pallam— Pen. quid paues.
Men. Nil equidem paueō. Pen. Nisi unum: palla pallorem incutit.
at tū ne clam mē comesses prandium. perge in uirum.
Men. Non taces. Pen. Non hercle uērō taceō. nutat, ne loquar.
Men. Non hercle egō quidem usquam quicquam nutō neque nictō tibī.
Ma. Ne egō mecastor mulier misera. Me.quī tū misera es. mī expedī.
Pen. Nihil hoc cōnfidentius, quī quae uides ea pernegat.
Men. Per Iouem deosque omnis adiuro, uxor, (satin hoc est tibi.)
mē isti nōn nutasse. Pen. Credit iam tibi de istō: illuc redī.
Men. Quō egō redeam. Pen. Equidem ad phrygionem cēnseō. ei, pallam refer.
Men. Quae istaec palla est. Pen. Taceō iam, quandō haec rem nōn meminit suam.
* * *
Men. Numquis seruorum deliquit. num ancillae aut seruī tibi
respōnsant. eloquere. impune nōn erit. Mat. Nugas agis.
Men. Tristis admodum es. nōn mī istuc satis placet. Mat. Nugas agis.
Men. Certe familiarium aliquoi irata es. Mat. Nugas agis.
Men. Num mihi es irata saltem. Mat. Nunc tū nōn nugas agis.
Men. Non edepol deliqui quicquam. Mat. Em rursum nunc nugas agis.
Men. Dic, mea uxor, quid tibi aegre est. Pen. Bellus blanditur tibī.
Men. Potin ut mihi molestus ne sis. num tē appello. Mat. Aufer manum.
Pen. Sic datur. properatō absente mē comesse prandium,
post ante aedis cum corona mē deridetō ebrius.
Men. Neque edepol egō prandi neque hodiē hūc intrō tetuli pedem.
Pen. Tun negas. Men. Negō hercle uērō. Pen. Nihil hoc homine audacius.
nōn egō tē modō hic ante aedis cum corona florea
uīdī astare. quom negabas mī esse sanum sinciput,
et negabas mē nouisse, peregrinum aibas esse tē.
Men.quīn ut dudum diuorti abs tē, redeō nunc demum domum.
Pen. Noui egō tē. nōn mihi cēnsebas esse, quī tē ulciscerer.
omnia hercle uxori dīxī. Men. quid dixisti. Pen. Nescio,
eam ipsus roga. Men. quid hoc est, uxor. quidnam hic narrauit tibi.
quid id est. quid taces. quīn dicis quid sit. Mat. Quasi tū nescias.
* * *
[palla mī est domō surrepta. Men. Palla surrepta est tibi.]
Mat. #M# rogas. Men. Pol haud rogem tē, sī sciam. Pen. O hominem malum,
ut dissimulat. nōn potes celare: rem nouit probe.
omnia hercle egō edictauī. Men. quid id est. Mat. Quandō nil pudet
neque uis tua uoluntate ipse profiteri, audi atque ades.
et quid tristis <sim> et quid hic mihi dixerit, faxō scias.
palla mī est domō surrupta. Men. Palla surruptast mihi.
Pen. Viden ut <tē> scelestus captat. huic surruptast, nōn tibī.
nam profectō tibi surrupta sī esset—salua nōn foret.
Men. Nil mihi tecum est. sed tū quid ais. Mat. Palla, inquam, periit domō.
Men.quis eam surrupuit. Mat. Pol istuc ille scit quī illam abstulit.
Men.quis is homō est. Mat. Menaechmus quidam. Men. Edepol factum nequiter.
quis is Menaechmust. Mat. Tū istic, inquam. Men. Egone. Mat. Tū. Men.quis arguit.
Mat. Egomet. Pen. Et egō. atque huic amicae detulisti Erotiō.
Men. Egon dedi. Mat. Tu, tū istic, inquam. uin adferri noctuam,
quae  ¤ tū tu ¤  usque dicat tibi. nam nōs iam defessi sumus.
[Men. Per Iouem deosque omnis adiuro, uxor (satin hoc est tibi.)
nōn dedisse. Mat. Immō hercle uero, nōs nōn falsum dicere.]
Men. Sed egō illam nōn condonaui, sed sic utendam dedī.
Mat. Equidem ecastor tuam nec chlamydem dō foras nec pallium
cuiquam utendum. mulierem aequom est uestimentum muliebre
dare foras, uirum uirile. quīn refers pallam domum.
Men. Egō faxō referetur. Mat. Ex rē tua, ut opinor, feceris.
nam domum numquam introibis, nisi feres pallam simul.
eō domum. Pen. quid mihi futurum est, quī tibi hanc operam dedi.
Mat. Opera reddetur, quandō quid tibi erit surruptum domō.—
Pen. Id quidem edepol numquam erit, nam nihil est quod perdam domī.
cum uirō cum uxore di uōs perdant. properabō ad forum,
nam ex hac familia mē plane excidisse intellegō.—
Men. Male mī uxor sēsē fecisse cēnset, quom exclusit foras.
quasi nōn habeam, quō intromittar, alium meliorem locum.
sī tibi displiceo, patiundum: at placuerō huic Erotio,
quae mē nōn excludet ab sē, sed apud sē occludet domī.
nunc ibo, orabō ut mihi pallam reddat, quam dudum dedī.
aliam illī redimam meliorem. heus, ecquis hic est ianitor.
aperite atque Erotium aliquis euocate ante ostium.

IV.III
Erotiumquis hic mē quaerit. Men. Sibi inimicus magis quam aetati tuae.
Er. #M# menaechme, cur ante aedis astas. sequere intrō. Men. Mane.
scin quid est quod egō ad tē ueniō. Er. Scio, ut tibi ex mē sit uolup.
Men. Immō edepol pallam illam, amabō tē, quam tibi dudum dedi,
mihi eam redde. uxor resciuit rem omnem, ut factum est, ordine.
egō tibi redimam bis tantō pluris pallam, quam uoles.
Er. Tibi dedi equidem illam, ad phrygionem ut ferres, paulō prius,
et illud spinter, ut ad aurificem ferres, ut fieret nouom.
Men. Mihi tū ut dederis pallam et spinter. numquam factum reperies.
nam egō quidem postquam illam dudum tibi dedi atque abii ad forum,
nunc redeo, nunc tē postillac uideō. Er. Videō quam rem agis.
quia commisi, ut mē defrudes, ad eam rem adfectas uiam.
Men. Neque edepol tē defrudandi causa poscō (quīn tibi
dicō uxōrem resciuisse)—Er. Nec tē ultrō oraui ut dares:
tute ultrō ad mē detulisti, dedisti eam donō mihī.
eandem nunc reposcis: patiar. tibi habe, aufer, utere
uel tū uel tua uxor, uel etiam in loculos compingite.
tū hūc post hunc diem pedem intrō nōn feres, ne frustra sis.
quandō tū mē bene merentem tibi habes despicatui,
nisi feres argentum, frustra mē ductare nōn potes.
aliam posthac inuenitō quam habeas frustratuī.—
Men. Nimis iracunde hercle tandem. heus tu, tibi dico, mane,
redī. etiamne astas. etiam audes mea reuorti gratia.
abiit intro, occlusit aedis. nunc egō sum exclusissimus:
neque domī neque apud amicam mihi iam quicquam creditur.
ibō et cōnsulam hanc rem amicos, quid faciendum cēnseant.—

V.I
Menaechmus Nimis stulte dudum feci, quom marsuppium
Messenioni cum argentō concredidī.
immersit aliquō sēsē, crēdō, in ganeum.
Matrona Prouisam quam mox uir meus redeat domum.
sed eccum uideō. salua sum, pallam refert.
Men. Demiror ubi nunc ambulet Messeniō.
Mat. Adibō atque hominem accipiam quibus dictīs meret.
nōn tē pudet prodire in cōnspectum meum,
flagitium hominis, cum istoc ornatu. Men. quid est.
quae tē rēs agitat, mulier. Mat. Etiamne, impudēns,
muttire uerbum unum audes aut mecum loqui.
Men. quid tandem admisi in mē, ut loqui nōn audeam.
Mat. Rogas mē. <o> hominis impudentem audaciam!
Men. Non tū scis, mulier, Hecubam quāpropter canem
Graii esse praedicabant. Mat. Non equidem sciō.
Men.quia idem faciebat Hecuba quod tū nunc facis:
omnia mala ingerebat, quemquem aspexerat.
itaque adeō iure coepta appellari est canes.
Mat. Non egō istaec <tua> flagitia possum perpetī.
nam med aetatem uiduam esse mauelim,
quam istaec flagitia tua pati quae tū facis.
Men. quid id ad mē, tū tē nuptam possis perpeti
an sis abitura ā tuō uirō. an mōs hic ita est,
peregrinō ut aduenienti narrent fabulas.
Mat. Quas fabulas. nōn, inquam, patiar praeterhac,
quīn uidua uiuam quam tuos mōrēs perferam.
Men. Mea quidem hercle causa uidua uiuito,
uel usque dum regnum optinebit Iuppiter.
Mat. At mihi negabas dudum surrupuisse tē,
nunc eandem ante oculos attines: nōn tē pudet.
Men. Eū hercle, mulier, multum et audax et mala es.
tun tibi hanc surreptam dicere audes, quam mihi
dedit alia mulier ut concinnandam darem.
Mat. Ne istuc mecastor—iam patrem accersam meum
atque ei narrabō tua flagitia quae facis.
ei, † Deceo, quaere meum patrem, tecum simul
ut ueniat ad mē: ita rem esse dicitō.
iam egō aperiam istaec tua flagitia. Men. Sanan es.
quae mea flagitia. Mat. Pallam atque aurum meum
domō suppilas tuae uxori et tuae
degeris amicae. satin haec rēctē fabulor.
Men. Quaesō hercle, mulier, sī scis, mōnstra quod bibam,
tuam quī possim perpeti petulantiam.
quem tū hominem <esse mē> arbitrere, nesciō.
egō tē simitū noui cum Porthaone.
Mat. #S# mē derides, at pol illum nōn potes,
patrem meum, quī hūc aduenit. quīn respicis.
nouistin tū illum. Men. Noui cum Calcha simul:
eodem die illum uīdī quō tē ante hunc diem.
Mat. Negas nouisse mē. negas patrem meum.
Men. Idem hercle dicam, sī auom uis adducere.
Mat. Ecastor pariter hoc atque alias rēs soles.

V.II
Senex Vt aetas mea est atque ut hoc usus factō est
gradum proferam, progrediri properabō.
sed id quam mihi facile sit, haud sum falsus.
nam pernicitas deserit: cōnsitus sum
senectute, onustum gerō corpus, uires
reliquere: ut aetas mala est. mers mala ergost.
nam rēs plurumas pessumas, quom aduenit, fert:
quās sī autumem omnis, nimis longus sermost.
sed haec rēs mihi in pectore et corde curaest,
quidnam hoc sit negoti, quod filia sic
repente expetit mē, ut ad sēsē irem.
nec, quid id sit, mihi certius facit, quid
uelit, quid mē accersat.
uerum propemodum iam scio, quid siet reī.
crēdō cum uirō litigium natum esse aliquod.
ita istaec solent, quae uiros subseruire
sibi postulant, dote fretae, feroces.
et illī quoque haud abstinent saepe culpa.
uerum est modus tamen, quoad pati uxōrem oportet.
nec pol filia umquam patrem accersit ad sē,
nisi aut quid commissi aut iurgi est <iusta> causa.
sed id quidquid est, iam sciam. atque eccam eampse
ante aedis et eius uirum tristem uideō.
id est quod suspicabar.
appellabō hanc. Mat. Ibō aduorsum. salue multum, mī pater.
Sen. Salua sis. saluen aduenio. saluen accersi iubes.
quid tū tristis es. quid ille autem abs tē iratus destitit.
nesciō quid uōs uelitati estis inter uōs duos.
loquere, uter meruistis culpam. paucis, nōn longos logos.
Mat. Nusquam equidem quicquam deliqui: hoc prīmum tē absoluo, pater.
uerum uiuere hic nōn possum neque durare ullō modō.
proin tū mē hinc abducas. Sen. quid istuc autem est. Mat. Ludibrio, pater,
habeor. Sen. Vnde. Mat. Ab illō, quoi mē mandauisti, meō uirō.
Sen. Ecce autem litigium. quotiēns tandem edixi tibi,
ut caueres, neuter ad mē iretis cum querimonia.
Mat.quī egō istuc, mī pater, cauere possum. Sen. Men interrogas.
Mat. Nisi nōn uis. Sen. Quotiēns mōnstraui tibi, uirō ut mōrem geras,
quid ille faciat, ne id obserues, quō eat, quid rērum gerat.
Mat. At enim ille hinc amat meretricem ex proxumō. Sen. Sane sapit,
atque ob istanc industriam etiam faxō amabit amplius.
Mat. Atque ibi potat. Sen. Tua quidem ille causa potabit minus,
sī illic sīue alibi libebit. quae haec, malum, impudentiast.
una opera prohibere, ad cenam ne promittat, postules,
neue quemquam accipiat alienum apud sē. seruiren tibi
postulas uiros. dare una opera pēnsum postules,
inter ancillas sedere iubeas, lanam carere.
Mat. Non equidem mihi tē aduocatum, pater, adduxi, sed uirō.
hinc stas, illim causam dicis. Sen. #S# ille quid deliquerit,
multō tantō illum accusabo, quam tē accusaui, amplius.
quandō tē auratam et uestitam bene habet, ancillas penum
rēctē praehibet, melius sanam est, mulier, mentem sumere.
Mat. At ille suppilat mihi aurum et pallas ex arcis domo,
mē despoliat, mea ornamenta clam ad meretrices degerit.
Sen. Male facit, sī istuc facit. sī nōn facit, tū male facis,
quae īnsontem īnsimules. Mat.quīn etiam nunc habet pallam, pater,
<et> spinter, quod ad hanc detulerat, nunc, quia resciui, refert.
Sen. Iam egō ex hoc, ut factumst, scibō. <ibo> ad hominem atque adloquar.
dic mī istuc, Menaechme, quod uōs dissertatis, ut sciam.
quid tū tristis es. quid illa autem irata abs tē destitit.
Men.quisquis es, quidquid tibi nōmen est, senex, summum Iouem
deosque dō testes—Sen. Qua de rē aut cuius rei rērum omnium.
Men. #M# neque isti male fecisse mulieri, quae mē arguit
hanc domō ab sē surrupuisse atque abstulisse * deierat.
sī egō intra aedis huius umquam, ubi habitat, penetraui <pedem>,
omnium hominum exoptō ut fiam miserorum miserrimus.
Sen. Sanun es, quī istuc exoptes aut neges tē umquam pedem
in eās aedis intulisse ubi habitas, īnsanissime.
Men. Tun, senex, ais habitare med in illīsce aedibus.
Sen. Tun negas. Men. Negō hercle uērō. Sen. Immō hercle †ludere negas.
nisi quō nocte hac exmigrastis. concede hūc, <mea> filia.
quid tū ais. num hinc exmigrastis. Mat. Quem in locum aut <quam> ob rem, obsecro.
Sen. Non edepol sciō. Mat. Profectō ludit tē hic. nōn tū tenes.
Sen. Iam uero, Menaechme, satis iocatuss. nunc hanc rem gere.
Men. Quaeso, quid mihi tecum est. unde aut quis tū homō es. *
† tibi aut adeō isti, quae mihi molesta est quoquō modo.
Mat. Viden tū illī oculos uirere. ut uiridis exoritur colos
ex temporibus atque fronte, ut oculi scintillant, uide.
Men. quid mihi meliust, quam quandō illī mē īnsanire praedicant,
egō med adsimulem īnsanire, ut illos ā mē absterream.
Mat. Vt pandiculāns oscitatur. quid nunc faciam, mī pater.
Sen. Concede hūc, mea nata, ab istoc quam potest longissime.
Men. Euhoe Bacche, Bromie, quō mē in siluam uenatum uocas.
audio, sed nōn abire possum ab his regionibus,
ita illa mē ab laeua rabiosa femina adseruat canis,
poste autem illinc hircus † alus, quī saepe aetate in sua
perdidit ciuem innocentem falsō testimoniō.
Sen. Vae capiti tuō. Men. Ecce, Apollō mī ex oraclō imperat,
ut egō illī oculos exuram lampadibus ardentibus.
Mat. Perii, mī pater, minatur mihi oculos exurere.
[Men. Ei mihi, īnsanire mē aiunt, ultrō cum ipsi īnsaniunt.]
Sen. Filia, heus. Mat. quid est. quid agimus. Sen. quid sī egō hūc seruos cito.
ibo, abducam quī hunc hinc tollant et domī deuinciant,
prius quam turbarum quid faciat amplius. Men. Enim haereō.
ni occupō aliquid mihi cōnsilium, hi domum mē ad sē auferent.
pugnis mē uotas in huius ore quicquam parcere,
ni ā meis oculis abscedat in malam magnam crucem.
faciam quod iubes, Apollō. Sen. Fuge domum, quantum potest,
ne hic tē obtundat. Mat. Fugiō. amabo, adserua istunc, mī pater,
ne quō hinc abeat. sumne egō mulier misera, quae illaec audio.—
Men. Haud male, <Apollo> illanc amouī. nunc hunc impurissimum,
barbatum, tremulum Tithonum, quī cluet Cygnō patre,
ita mihi imperas ut egō huius membra atque ossa atque artua
comminuam illō scipione quem ipse habet. Sen. Dabitur malum,
mē quidem sī attigeris aut sī propius ad mē accesseris.
Men. Faciam quod iubes. securim capiam ancipitem, atque hunc senem
osse fini dedolabō assulatim uiscera.
Sen. Enim uērō illud praecauendumst, atque adcurandumst mihī.
sane egō illum metuō, ut minatur, ne quid male faxit mihī.
Men. Multa mī imperas, Apollō: nunc equos iunctos iubes
capere mē indomitos, ferocis, atque in currum īnscendere,
ut egō hunc proteram leonem uetulum, olentem, edentulum.
iam adstiti in currum, iam lora teneō, iam stimulus in manust.
agite equi, facitote sonitus ungularum appareat,
cursū celeri facite īnflexa sit pedum pernicitas.
Sen. Mihin equis iunctis minare. Men. Ecce, Apollo, denuō
mē iubes facere impetum in eum quī stat atque occidere.
sed quis hic est quī mē capillō hinc de currū deripit.
imperium tuom demutat atque edictum Apollinis.
Sen. Eū hercle morbum acrem ac durum * di uostram fidem.
uel hic quī īnsanit, quam ualuit paulō prius.
ei derepente tantus morbus incidit.
ibō atque accersam medicum iam quantum potest.—

V.III
Men. Iamne isti abierunt, quaeso, ex cōnspectū meo,
quī mē ui cogunt, ut ualidus īnsaniam.
quid cessō abire ad nauem, dum saluō licet.
uosque omnis quaeso, sī senex reuenerit,
ne mē indicetis qua platea hinc aufugerim.—
Senex Lumbi sedendo, oculi spectandō dolent,
manendō medicum, dum sē ex opere recipiat.
odiosus tandem uix ab aegrotis uenit.
ait sē obligasse crus fractum Aesculapio,
Apollini autem brachium. nunc cogito,
utrum mē dicam ducere medicum an fabrum.
atque eccum incedit. moue formicinum gradum.

V.IV
Medicus quid esse illī morbi, dixeras. narra, senex.
num laruatust aut cerritus. fac sciam.
num eum ueternus aut aqua intercus tenet.
Sen.quīn ea tē causa duco, ut id dicas mihi
atque illum ut sanum facias. Med. Perfacile id quidemst.
sanum futurum, mea egō id promittō fide.
Sen. Magna cum cura egō illum curari uolō.
Med.quīn suspirabō plus sescenta in die:
ita egō eum cum cura magna curabō tibī.
Sen. Atque eccum ipsum hominem. obseruemus, quam rem agat.

V.u
Menaechmus Edepol ne hic dies peruorsus atque aduorsus mī optigit.
quae mē clam ratus sum facere, ea omnia fēcit palam
parasitus, quī mē compleuit flagiti et formidinis,
meus V.Ixes, suō quī regi tantum conciuit malī.
quem egō hominem, siquidem uiuo, uita euoluam sua—
sed egō stultus sum, quī illius esse dico, quae meast:
meō cibō et sumptū educatust. anima priuabō uirum.
condigne autem haec meretrix fēcit, ut mōs est meretricius:
quia rogo, palla ut referatur rursum ad uxōrem meam,
mihi sē ait dedisse. eū edepol ne egō homō uiuō miser.
Sen. Audin quae loquitur. Med. #S# miserum praedicat. Sen. Adeas uelim.
Med. Saluos sis, Menaechme. quaeso, cur apertas brachium.
nōn tū scis, quantum isti morbō nunc tuō facias mali.
Men.quīn tū tē suspendis. Sen. Ecquid sentis. Med. quidni sentiam.
nōn potest haec rēs ellebori †iungere optinerier.
sed quid ais, Menaechme. Men. quid uis. Med. Dic mihi hoc quod tē rogō:
album an atrum uinum potas. Men.quīn tū is in malam crucem.
Med. Iam hercle occeptat īnsanire primulum. * Men.quīn tū mē interrogas,
purpureum panem an puniceum soleam egō esse an luteum.
soleamne esse auis squamosas, piscis pennatos. Sen. Papae,
audin tū ut deliramenta loquitur. quid cessas dare
potionis aliquid prius quam percipit īnsania.
Med. Mane modo, etiam percontabor alia. Sen. Occidis fabulāns.
Med. Dic mihi hoc: solent tibi umquam oculi duri fieri.
Men. quid. tū mē lucustam cēnses esse, homō ignauissime.
Med. Dic mihi: en umquam intestina tibi crepant, quod sentias.
Men. V.I satur sum, nulla crepitant. quandō esurio, tum crepant.
Med. Hoc quidem edepol haū prō īnsanō uerbum respondit mihī.
perdormiscin usque ad lucem. facilen tū dormis cubāns.
Men. Perdormisco, sī resolui argentum cui debeo—
quī tē Iuppiter dique omnēs, percontator, perduint.
Med. Nunc homō īnsanire occeptat: de illis uerbis caue tibī.
Sen. Immō Nestor nunc quidem est de uerbis, praeut dudum fuit.
nam dudum uxōrem suam esse aiebat rabiosam canem.
Men. quid, ego. Sen. Dixti īnsanus, inquam. Men. Egone. Sen. Tū istic, quī mihi
etiam mē iunctis quadrigis minitatuss prosternere.
egomet haec tē uīdī facere, egomet haec ted arguō.
Men. At egō tē sacram coronam surrupuisse Ioui scio,
et ob eam rem in carcerem ted esse compactum scio,
et postquam es emissus, caesum uirgis sub furca sciō.
tum patrem occidisse et matrem uendidisse etiam sciō.
satin haec prō sanō male dicta male dictīs respondeo.
Sen. Obsecrō hercle, medice, propere, quidquid facturuss, face.
nōn uides hominem īnsanire. Med. Scin quid facias optimum est.
ad mē face uti deferatur. Sen. Itane cēnses. Med.quippini.
ibi meō arbitratū poterō curare hominem. Sen. Age ut lubet.
Med. Elleborum potabis faxō aliquos uiginti dies.
Men. At egō tē pendentem fodiam stimulis triginta dies.
Med. I, arcesse hominēs, quī illunc ad mē deferant. Sen. Quot sunt satis.
Med. Proinde ut īnsanire uideo, quattuor, nihilō minus.
Sen. Iam hic erunt. asserua tū istunc, medice. Med. Immō ibō domum,
ut parentur quibus paratis opus est. tū seruos iube
hunc ad mē ferant. Sen. Iam egō illic faxō erit. Med. Abeō. Sen. Vale.—
Men. Abiit socerus, abiit medicus. [nunc] sōlus sum. prō Iuppiter,
quid illuc est quod med hisce hominēs īnsanire praedicant.
nam equidem, postquam gnatus sum, numquam aegrotaui unum diem,
neque egō īnsaniō neque pugnas neque egō litis coepiō.
saluus saluos aliōs uideo, noui hominēs, adloquor.
an illī perperam īnsanire mē aiunt, ipsi īnsaniunt.
quid egō nunc faciam. domum ire cupiō: uxor nōn sinit.
hūc autem nēmō intromittit. nimis prouentum est nequiter.
hic erō usque: ad noctem saltem, crēdō, intromittar domum.

V.VI
Messeniō Spectamen bonō seruō id est, quī rem erilem
procurat, uidet, collocat cogitatque,
ut absente erō rem erī diligenter
tutetur, quam sī ipse adsit aut rēctius.
tergum quam gulam, crura quam uentrem oportet
potiora esse, cui cor modeste situmst.
recordetur id, quī nihili sunt, quid eis preti
detur ab suis eris, ignauis, improbis uiris:
uerbera compedes
molae, [magna] lassitudō fames frigus durum,
haec pretia sunt ignauiae.
id egō male malum metuō: propterea bonum esse certumst potius quam malum.
nam magis multō patior facilius uerba: uerbera egō odi,
nimioque edō lubentius molitum, quam molitum praehibeō.
propterea erī imperium exsequor, bene et sedate seruō id.
atque mihi id prodest.
alii ita ut in rem esse ducunt, sint: egō ita erō ut mē esse oportet.
metum mihi adhibeam, culpam abstineam, erō ut omnibus in locis sim praestō:
[seruī, quī cum culpa carent metuont, solent esse eris utibiles.
nam illī, quī nil metuont, postquam malum promeriti, tunc ei metuont.]
metuam haud multum. prope est quandō erus ob facta pretium exsoluet.
<eō> egō exemplō seruio, tergi ut in rem esse arbitror.
postquam in tabernam uasa et seruos conlocaui, ut iusserat,
ita ueniō aduersum. nunc foris pultabo, adesse ut mē sciat,
† neque uirum ex hoc saltū damni saluom ut educam foras.
sed metuō, ne serō ueniam depugnatō proeliō.

V.VII
Senex Per egō uōbīs deōs atque hominēs dico, ut imperium meum
sapienter habeatis curae, quae imperaui atque imperō:
facite illic homō iam in medicinam ablatus sublimen siet,
nisi quidem uōs uostra crura aut latera nihili penditis.
caue quisquam, quod illic minitetur, uostrum flocci fecerit.
quid statis. quid dubitatis. iam sublimen raptum oportuit.
egō ibō ad medicum: praestō erō illī, cum uenietis. Men. Occidi,
quid hoc est negoti. quid illīsce hominēs ad mē currunt, opsecro.
quid uoltis uōs. quid quaeritatis. quid mē circumsistitis.
quō rapitis mē. quō fertis mē. perii, opsecrō uestram fidem,
Epidamniēnses, subuenite, ciues. quīn mē mittitis.
Mess. Prō di immortales, obsecro, quid egō oculis aspiciō meis.
erum meum indignissime nesciō quī sublimen ferunt.
Men. Ecquis suppetias mihi audet ferre. Mess. Ego, ere, audacissime.
ō facinus indignum et malum, Epidamnii ciues, erum
meum hic in pacatō oppidō luci deripier in uia,
quī liber ad uōs uenerit.
mittite istunc. Men. Obsecrō tē, quisquis es, operam mihi ut des,
neū sinas in mē īnsignite fieri tantam iniuriam.
Mess. Immō et operam dabō et defendam et subuenibō sedulō.
numquam tē patiar perire, mē perirest aequius.
eripe oculum isti, ab umerō quī tenet, ere, tē obsecrō.
hisce egō iam sementem in ore faciam pugnosque obseram.
maximō hodiē malō hercle uostrō istunc fertis. mittite.
Men. Teneō egō huic oculum. Mess. Face ut oculi locus in capite appareat.
uōs scelesti, uōs rapacis, uōs praedones. Lorariī. Periimus.
obsecrō hercle. Mess. Mittite ergō. Men. quid mē uōbīs tactiost.
pecte pugnis. Mess. Agite abite, fugite hinc in malam crucem.
em tibi etiam: quia postremus cedis, hoc praemi feres.
nimis bene ora commetaui atque ex mea sententia.
edepol, ere, ne tibi suppetias temperi adueni modō.
Men. At tibi di semper, adulescēns, quisquis es, faciant bene.
nam absque tē esset, hodiē numquam ad solem occasum uiuerem.
Mess. Ergō edepol, sī rēctē facias, ere, med emittas manū.
Men. Liberem egō tē. Mess. Verum, quandoquidem, ere, tē seruauī. Men. quid est.
adulescēns, erras. Mess. quid, erro. Men. Per Iouem adiurō patrem,
med erum tuom nōn esse. Mess. Non taces. Men. Non mentior.
nec meus seruos umquam tale fēcit quale tū mihī.
Mess. Sic sine igitur, sī tuom negas mē esse, abire liberum.
Men. Mea quidem hercle causa liber estō atque itō quō uoles.
Mess. Nempe iubes. Men. Iubeō hercle, sī quid imperi est in tē mihī.
Mess. Salue, mī patrone. cum tū liber es, Messenio,
gaudeō. crēdō hercle uōbīs. sed, patrone, tē obsecro,
ne minus imperes mihi quam cum tuos seruos fuī.
apud ted habitabō et quandō ibis, una tecum ibō domum.
Men. Minime. Mess. Nunc ibō in tabernam, uasa atque argentum tibi
referam. rēctē est obsignatum in uidulō marsuppium
cum uiaticō: id tibi iam hūc adferam. Men. Adfer strenue.
Mess. Saluom tibi ita ut mihi dedisti reddibō. hic mē mane.—
Men. Nimia mira mihi quidem hodiē exorta sunt miris modis:
alii mē negant eum esse quī sum, atque excludunt foras
* * *
uel ille quī sē petere argentum modo, quī seruom sē meum
esse aiebat, <meus seruator,> quem egō modō emisi manū.
is ait sē mihi allaturum cum argentō marsuppium:
id sī attulerit, dicam ut ā mē abeat liber quō uolet,
ne tum, quandō sanus factus sit, ā mē argentum petat.
socer et medicus mē īnsanire aiebant. quid sit, mira sunt.
haec nihilō esse mihi uidentur setius quam somnia.
nunc ibō intrō ad hanc meretricem, quamquam suscēnset mihi,
sī possum exorare ut pallam reddat, quam referam domum.—

V.VIIi
Menaechmus (sosicles) Men hodiē usquam conuenisse tē, audax, audes dicere,
postquam aduorsum mī imperaui ut hūc uenires. Messenioquin modō
erupui, hominēs quom ferebant tē sublimen quattuor,
apud hasce aedis. tū clamabas deum fidem atque hominum omnium,
quom egō accurrō teque eripiō ui pugnandō ingratiis.
ob eam rem, quia tē seruaui, mē amisisti liberum.
cum argentum dīxī mē petere et uasa, tū quantum potest
praecucurristi obuiam, ut quae fecisti īnfitias eās.
[SŌSIA] liberum egō tē iussi abire. Mess. Certō. [SŌSIA] quīn certissimumst,
mepte potius fieri seruom, quam tē umquam emittam manū.

V.Ix
Menaechmus #S# uoltis per oculos iurare, nihilō hercle ea causa magis
facietis, ut egō hodiē abstulerim pallam et spinter, pessumae.
Mes. Prō di immortales, quid egō uideo. #S# quid uides. Mes. Speculum tuom.
[SŌSIA] quid negoti est. Mes. Tuast imagō. tam cōnsimilest quam potest.
[SŌSIA] pol profectō haud est dissimilis, meam quom formam noscitō.
Men. O adulescēns, salue, quī mē seruauisti, quisquis es.
Mess. Adulescēns, quaesō hercle eloquere tuom mihi nōmen, nisi piget.
Men. Non edepol ita promeruisti de mē, ut pigeat, quae uelis
<obsequi>. mihi est Menaechmō nōmen. [SŌSIA] immō edepol mihī.
Men. Siculus sum Syracusanus. [SŌSIA] eadem urbs et patria est mihī.
Men. quid egō ex tē audio. [SŌSIA] hoc quod rēs est. Mess. Noui equidem hunc: erus est meus.
egō quidem huius seruos sum, sed med esse huius credidī.
egō hunc cēnsebam tē esse, huic etiam exhibui negotium.
quaesō ignoscas, sī quid stulte dīxī atque imprudēns tibī.
[SŌSIA] delirare mihi uidere: nōn commeministi, simul
tē hodiē mecum exire ex naui. Mess. Enim uērō aequom postulas.
tū erus es: tū seruom quaere. tū saluetō: tū uale.
hunc egō esse aiō Menaechmum. Men. At egō mē. [SŌSIA] Quae haec fabulast.
tū es Menaechmus. Men. #M# esse dico, Moschō prognatum patre.
[SŌSIA] tun meō patre es prognatus. Men. Immō equidem, adulescēns, meō.
tuom tibi neque occupare neque praeripere postulō.
Mess. Di immortales, spem īnsperatam date mihi quam suspicor.
nam nisi mē animus fallit, hi sunt gemini germani duō.
nam et patriam et patrem conmemorant pariter quī fuerint sibī.
seuocabō erum. Menaechme. Men. [SŌSIA] quid uis. Mess. Non ambos uolō,
sed uter uostrorum est aduectus mecum nauī. Men. Non egō.
[SŌSIA] at egō. Mess. Te uolō igitur. hūc concede. [SŌSIA] concessī. quid est.
Mess. Illic homō aut sycophanta aut geminus est frater tuos.
nam egō hominem hominis similiorem numquam uīdī alterum.
neque aqua aquae nec lacte est lactis, crede mī, usquam similius,
quam hic tui est, tuque huius autem. post eandem patriam ac patrem
memorat. meliust nōs adire atque hunc percontarier.
[SŌSIA] hercle quī tū mē admonuisti rēctē, et habeō gratiam.
perge operam dare, obsecrō hercle. liber esto, sī inuenis
hunc meum fratrem esse. Mess. Sperō. [SŌSIA] et egō item sperō fore.
Mess. quid ais tu. Menaechmum, opinor, tē uocari dixeras.
Men. Ita uērō. Mess. Huic item Menaechmō nōmen est. in Sicilia
tē Syracusis natum esse dixti: <et> hic natust ibī.
Moschum tibi patrem fuisse dixti: huic itidem fuit.
nunc operam potestis ambō mihi dare et uōbīs simul.
Men. Promeruisti ut ne quid ores quod uelis, quīn impetres.
tam quasi mē emeris argento, liber seruibō tibī.
Mess. Spes mihi est, uōs inuenturum fratres germanos duos
geminos, una mātre natos et patre unō unō die.
Men. Mira memoras. utinam efficere quod pollicituss possies.
Mess. Possum. sed nunc agite uterque id quod rogabō dicite.
Men. V.I lubet, roga: respondebō. nil reticebō quod sciam.
Mess. Est tibi nōmen Menaechmo. Men. Fateor. Mess. Est itidem tibi.
[SŌSIA] est. Mess. Patrem fuisse Moschum tibi ais. Men. Ita uērō. [SŌSIA] et mihī.
Mess. Esne tū Syracusanus. Men. Certō. Mess. quid tu. [SŌSIA] quippini.
Mess. Optime usque adhuc conueniunt signa. porrō operam date.
quid longissime meministi, dic mihi, in patria tua.
Men. Cum patre ut abii Tarentum ad mercatum, postea
inter hominēs mē deerrare ā patre atque inde auehī.
[SŌSIA] iuppiter supreme, serua mē. Mess. quid clamas. quīn taces.
quot eras annos gnatus, quom tē pater ā patria auehit.
Men. Septuennis: nam tunc dentes mihi cadebant primulum.
neque patrem umquam postilla uīdī. Mess. quid. uōs tum patrī
filii quot eratis. Men. Vt nunc maxime memini, duō.
Mess. Vter eratis, tun an ille, maior. Men. Aeque ambō pares.
Mess.quī id potest. Men. Gemini ambō eramus. [SŌSIA] di mē seruatum uolunt.
Mess. #S# interpellas, egō tacebō potius. [SŌSIA] taceō. Mess. Dic mihi:
unō nomine ambō eratis. Men. Minime. nam mihi hoc erat,
quod nunc est, Menaechmō: illum tum uocabant Sosiclem.
[SŌSIA] signa adgnoui, contineri quīn complectar nōn queō.
mī germane gemine frater, salue. egō sum Sosicles.
Men. Quō modō igitur post Menaechmō nōmen est factum tibi.
[SŌSIA] postquam ad nōs renuntiatum est tē * et patrem esse mortuom,
auos noster mutauit: quod tibi nōmen est, fēcit mihī.
Men. Credō ita esse factum ut dicis. sed mī hoc responde. [SŌSIA] Roga.
Men. quid erat nōmen nostrae matri. [SŌSIA] teuximarchae. Men. Conuenit.
ō salue, īnsperate multis annis post quem cōnspicor.
[SŌSIA] frater, et tu, quem egō multis miseriis laboribus
usque adhuc quaesiui quemque egō esse inuentum gaudeō.
Mess. Hoc erat, quod haec tē meretrix huius uocabat nomine:
hunc cēnsebat tē esse, crēdō, quom uocat tē ad prandium.
Men. Namque edepol iussi hic mihi hodiē prandium appararier,
clam meam uxōrem, quoi pallam surrupui dudum domo,
eam dedi huic. #S# hanc, dicis, frater, pallam, quam egō habeo. #M# <Haec east.>
quō modō haec ad tē peruenit. [SŌSIA] meretrix hūc ad prandium
mē abduxit, mē sibi dedisse aiebat. prandi perbene,
potaui atque accubui scortum, pallam et aurum hoc <abstuli>.
Men. Gaudeō edepol, sī quid propter mē tibi euenit bonī.
nam illa quom tē ad sē uocabat, memet esse credidit.
Mess. Numquid mē morare quīn egō liber, ut iusti, siem.
Men. Optimum atque aequissimum orat, frater: fac causa mea.
[SŌSIA] liber estō. Men. Quom tū es liber, gaudeo, Messeniō.
Mess. Sed meliorest opus auspicio, ut liber perpetuō siem.
[SŌSIA] Quoniam haec euenerunt, frater, nostra ex sententia,
in patriam redeamus ambō. Men. Frater, faciam, ut tū uoles.
auctionem hic faciam et uendam quidquid est. nunc interim
eamus intro, frater. [SŌSIA] fiat. Mess. Scitin quid egō uōs rogo.
#M# quid. Mes. Praeconium mī ut detis. #M# dabitur. Mes. Ergō nunciam
uis conclamari auctionem fore. Men. Equidem die septimī.
Mess. Auctiō fiet Menaechmi mane sane septimī.
uenibunt seruī, supellex, fundi, aedes, omnia.
uenibunt quiqui licebunt, praesenti pecunia.
uenibit uxor quoque etiam, sī quis emptor uenerit.
uix crēdō tota auctione capiet † quinquagesies.
nunc, spectatores, ualete et nōbīs clare plaudite.

MERCATOR
I.I
Charinus Duas rēs simul nunc agere decretumst mihi:
et argūmentum et meos amores ēloquar.
nōn egō item faciō ut aliōs in comoediis
<ui> uīdī amoris facere, quī aut nocti aut die
aut soli aut lunae miserias narrant suas:
quos pol egō crēdō humanas querimonias
nōn tanti facere, quid uelint quid nōn uelint.
uōbīs narrabō potius meas nunc miserias.
graece haec uocatur Emporos Philemonis,
eadem Latine Mercator Macci Titī.
pater ad mercatum hinc mē meus misit Rhodum.
biennium iam factum est, postquam abii domō.
ibi amāre occepi forma eximia mulierem.
sed ea ut sim implicitus dicam, sī operaest auribus
atque aduortendum ad animum adest benignitas.
et hoc parum hercle more amatorum īnstiti:
†per mea per conatus sum uōs sumque inde exilicō.
nam amorem haec cuncta uitia sectari solent,
cura aegritudō nimiaque elegantia,
[haec nōn modō illum quī amat, sed quemque attigit
magnō atque solidō multat īnfortunio,
nec pol profectō quisquam sine grandi malō
praequam rēs patitur studuit elegantiae.
sed amori accedunt etiam haec, quae dīxī minus:
īnsomnia, aerumna, error, terror et fuga,
ineptia stultitiaque adeō et temeritas,
incogitantia excors, immodestia,
petulantia et cupiditas, maleuolentia,
inertia, auiditas, desidia, iniuria,
inopia, contumelia et dispendium,]
multiloquium: parumloquium hoc ideō fit quia,
quae nihil attingunt ad rem nec sunt usui,
tam amator profert saepe aduorsō tempore.
hoc pauciloquium rursum idcircō praedico,
quia nullus umquam amator adeost callide
facundus, quae in rem sint suam ut possit loquī.
nunc uōs mī irasci ob multiloquium nōn decet:
eodem quō amorem Venus mī hoc legauit die.
illuc reuorti certumst, conata ēloquar.
principiō <ut ex> ephebis aetate exii
atque animus studiō amotus puerilist meus,
amāre ualide coepi hinc meretricem: ilicō
rēs exulatum ad illam clam abibat patris.
lenō importunus, dominus eius mulieris,
ui summa ut quicque poterat rapiebat domum.
obiurigare pater haec noctes et dies,
perfidiam, iniustitiam lenonum expromere.
lacerari ualide suam rem, illius augerier.
summō haec clamore. interdum mussāns conloqui:
abnuere, negitare adeō mē natum suom.
conclamitare tota urbe et praedicere,
omnēs tenerent mutuitanti credere.
amorem multos inlexe in dispendium:
intemperantem, nōn modestum, iniurium
trahere, exhaurire mē quod quirem ab sē domō.
ratione pessuma ā mē ea quae ipsus optuma
omnis labores inuenisset perferēns,
in amoribus diffunditari ac didier.
conuicium tot mē annos iam sē pascere.
quod nisi puderet, ne luberet uiuere.
sēsē extemplō ex ephebis postquam excesserit,
nōn, ut ego, amori neque desidiae in otiō
operam dedisse, neque potestatem sibi
fuisse. adeō arte cohibitum esse <sē> ā patre:
multō opere immundō rusticō sē exercitum,
neque nisi quintō annō quoque †positum uisere
urbem, atque extemplō inde, ut spectauisset peplum,
rus rusum cōnfestim exigi solitum ā patre.
ibi multō prīmum sēsē familiarium
laborauisse, quom haec pater sibi diceret:
 ¤ tibi aras, tibi occas, tibi seris, tibi idem metis,
tibi denique iste pariet laetitiam labos. ¤ 
postquam recesset uita patriō corpore,
agrum sē uendidisse atque ea pecunia
nauem, metretas quae trecentas tolleret,
parasse atque ea sē mercis mercatum undique,
adeō dum, quae tum haberet, peperisset bona.
mē idem decere, sī ut deceret mē forem.
egō mē ubi inuisum meō patrī esse intellegō
atque odiō mē esse quoi placere aequom fuit,
amēns amānsque ut animum offirmō meum,
dicō esse iturum mē mercatum, sī uelit:
amorem missum facere mē, dum illī obsequar.
agit gratias mī atque ingenium adlaudat meum.
sed mea promissa nōn neglexit persequī.
aedificat nauem cercurum et mercis emit,
parata naui imponit, praeterea mihi
talentum argenti ipsus sua adnumerat manū.
seruom una mittit, quī olim puerō paruolō
mihi paedagogus fuerat, quasi uti mihi foret
custos. his sic cōnfectis nauem soluimus.
Rhodum uenimus, ubi quās merces uexeram
omnis ut uolui uendidi ex sententia.
lucrum ingēns faciō praeterquam mihi meus pater
dedit aestimatas merces: ita peculium
cōnficiō grande. sed dum in portū illī ambulo,
hospes mē quidam adgnouit, ad cenam uocat.
ueniō, decumbō acceptus hilare atque ampliter.
discubitum noctū ut imus, ecce ad mē aduenit
mulier, qua mulier alia nullast pulchrior.
ea nocte mecum illa hospitis iussū fuit.
uosmet uidete quam mihi ualde placuerit:
postridie hospitem adeō, orō ut uendat mihi,
dicō eius prō meritis grātum mē et munem fore.
quid uerbis opus est. emi, atque aduexi herī.
eam mē aduexisse nolō resciscat pater.
modō eam reliqui ad portum in naui et seruolum.
sed quid currentem seruom ā portū cōnspicor,
quem naui abire uetui. timeō quid siet.

I.II
Acanthiō Ex summis opibus uiribusque usque experire, nitere,
erus ut minor opera tua seruetur: agedum, Acanthio,
abige abs tē lassitudinem, caue pigritiae praeuerteris.
simul enicat suspiritus (uix sufferō hercle anhelitum),
simul autem plenis semitis quī aduersum eunt: aspellito,
detrude, deturba in uiam. haec disciplina hic pessumast:
currenti properanti haud quisquam dignum habet decedere.
ita tres simitū rēs agendae sunt, quandō unam occeperis:
et currendum et pugnandum et autem iurigandum est in uia.
#CHAR# quid illuc est quod ille tam expedite exquirit cursuram sibi.
curaest, negoti quid sit aut quid nuntiet. Acan. Nugas agō.
quam restito, tam maxime rēs in periclō uortitur.
#CHAR# mali nesciō quid nuntiat. Acan. Genua hunc cursorem deserunt.
perii, seditionem facit lien, occupat praecordia,
perii, animam nequeō uertere, nimis nihili tibicen siem.
[Char. At tū edepol sume laciniam atque absterge sudorem tibī.]
numquam edepol omnēs balineae mī hanc lassitudinem eximent.
domin an foris dicam esse erum Charinum. Char. Egō animī pendeō.
quid illud sit negoti lubet scire, ex hoc metū ut eximar.
Acan. at etiam asto. at etiam cessō foribus facere hisce assulas.
aperite aliquis. ubi Charinus est erus. domin est an foris.
num quisquam adire ad ostium dignum arbitratur. Char. Ecce mē,
Acanthio, quem quaeris. Acan. Nusquamst disciplina ignauior.
#CHAR# Quae tē malae rēs agitant. Acan. Multae, ere, tē atque mē.
#CHAR# quid est negoti. Acan. Periimus.
#CHAR# principium <id> inimicis datō.
Acan. At tibi sortitō id optigit.
#CHAR# loquere id negoti quidquid est. Acan. Placide, uolō adquiescere.
tua causa rupi ramites, iam dudum sputō sanguinem.
#CHAR# Resinam ex melle Aegyptiam uorato, saluom feceris.
Acan. At edepol tū calidam picem bibito, aegritudō abscesserit.
#CHAR# hominem egō iracundiorem quam tē noui neminem.
Acan. At egō maledicentiorem quam tē noui neminem.
#CHAR# sin saluti quod tibi esse cēnseo, id cōnsuadeo.
Acan. Apage istiusmodi salutem, <cum> cruciatū quae aduenit.
#CHAR# dic mihi, an bonī quid usquamst, quod quisquam uti possiet
sine malō omni, aut ne laborem capias cum illō uti uoles.
Acan. Nesciō egō istaec: philosophari numquam didici neque sciō.
egō bonum, malum quō accedit, mihi dari haud desiderō.
Ch. Cedō tuam mihi dexteram, agedum, Acanthiō. Ac. Em dabitur, tene.
#CHAR# Vin tū tē mihi obsequentem esse an neuis. Acan. Opera licet
experiri, quī mē rupi causa currendō tua,
ut quae scirem scire actutum tibi liceret. Char. Liberum
caput tibi faciam <cis> paucos mēnsis. Acan. Palpō percutis.
#CHAR# egon ausim tibi usquam quicquam facinus falsum proloqui.
quīn iam prius quam sum elocutus, scis sī mentiri uolō. Ac. Ah,
lassitudinem hercle uerba tua mihi addunt, enicas.
Ch. Sicine mī obsequēns es. Ac. quid uis faciam. Ch. Tun. id quod uolō.
Ac. quid <id> est igitur quod uis. Ch. Dicam. Ac. Dice. Ch. At enim placide uolō.
Acan. Dormientis spectatores metuis ne ex somnō excites.
#CHAR# Vae tibī. Acan. Tibi equidem ā portū adportō hoc—Char. quid fers. dic mihī.
Acan. Vim metum, cruciatum curam, iurgiumque atque inopiam.
#CHAR# perii, tū quidem thēnsaurum hūc mī adportauisti malī.
nullus sum. Ac. Immō es—Ch. Sciō iam, miserum dices tū. Ac. Dixi egō tacēns.
#CHAR# quid istuc est mali. Acan. Ne rogites, maxumum īnfortunium est.
#CHAR# obsecro, dissolue iam mē. nimis diū animī pendeō.
Acan. Placide, multa exquirere etiam prius uolō quam uapulem.
#CHAR# hercle uērō uapulabis, nisi iam loquere aut hinc abis.
Acan. Hoc sis uide, ut palpatur. nullust, quandō occēpit, blandior.
#CHAR# obsecrō hercle oroque ut istuc quid sit actutum indices,
quandoquidem mihi supplicandum seruolō uideō meō.
Ac. Tandem indignus uideor. Char. Immō dignus. Ac. Equidem credidī.
#CHAR# obsecro, num nauis periit. Acan. Saluast nauis, ne time.
Ch. quid alia armamenta. Ac. Salua et sana sunt. Ch.quīn tū expedis
quid siet quod mē per urbem currēns quaerebas modō.
Acan. Tū quidem ex ore orationem mī eripis. Char. Taceō. Acan. Tace.
crēdō, sī bonī quid ad tē nuntiem, īnstes acriter,
quī nunc, quom malum audiendumst, flagitas mē ut ēloquar.
#CHAR# obsecrō hercle tē, istuc ut tū mihi malum facias palam.
Ac. Eloquar, quandoquidem mē oras. tuos pater—Ch. quid meus pater.
Acan. Tuam amicam—Char. quid eam. Acan. Vidit. Char. Vidit. uae miserō mihī.
[hoc quod tē rogō responde. Acan.quīn tu, sī quid uis, roga.]
Ch.quī potuit uidere. Ac. Oculis. Ch. Quō pacto. Ac. Hiantibus.
#CHAR# in hinc dierectus. nugare in rē capitali mea.
Acan.quī, malum, egō nugor, sī tibi quod mē rogas respondeo.
#CHAR# certen uidit. Acan. Tam hercle certe quam egō tē aut tū mē uides.
#CHAR# ubi eam uidit. Acan. Intus intra nauem, ut prope astitit.
et cum ea cōnfabulatust. Char. Perdidisti mē, pater.
ehō tu, ehō tu, quīn cauisti ne eam uideret, uerbero.
quīn, sceleste, abstrudebas, ne eam cōnspiceret pater.
Acan.quia negotiosi eramus nōs nostris negotiis:
armamentis complicandis [et] componendis studuimus.
dum haec aguntur, lembō aduehitur tuos pater pauxillulo,
neque quisquam hominem cōnspicatust, donec in nauem subit.
#CHAR# nequiquam, mare, subterfugi ā tuis tempestatibus:
equidem mē iam cēnsebam esse in terra atque in tutō loco,
uerum uideō med ad saxa ferri saeuis fluctibus.
loquere porro, quid sit actum. Acan. Postquam aspexit mulierem,
rogitare occēpit cuia esset. Char. quid respondit. Acan. Ilicō
occucurri atque interpello, matri tē ancillam tuae
emisse illam. Char. Visun est tibi credere id. Acan. Etiam rogas.
sed scelestus subigitare occēpit. Char. Illamne, obsecro.
Acan. Mirum quīn mē subigitaret. Char. Edepol cor miserum meum,
quod guttatim contabescit, quasi in aquam indideris salem.
periī. Acan. Em istuc unum uerbum dixisti uerissimum.
stultitia istaec est. Char. quid faciam. crēdō, nōn credet pater,
sī illam matri meae <mē> emisse dicam. post autem mihi
scelus uidetur, mē parenti proloqui mendacium.
neque ille credet, neque credibile est forma eximia mulierem,
eam mē emisse ancillam matrī. Acan. Non taces, stultissime.
credet hercle, nam credebat iam mihī. Char. Metuō miser,
ne patrem prehendat, ut sit gesta rēs, suspiciō.
hoc quod tē rogō responde <quaeso>. Acan. Quaesō quid rogas.
#CHAR# num esse amicam suspicari uisus est. Acan. Non uisus est.
quīn quicque ut dicebam mihi credebat. Char. Verum, ut tibi quidem
uisus est. Acan. Non, sed credebat. Char. Vae mihi misero, nullus sum.
sed quid egō hic in lamentandō pereo, ad nauem nōn eō.
sequere. Acan. #S# istac ibis, commodum obuiam uenies patrī.
postea aspiciet tē timidum esse atque exanimatum: ilicō
retinebit, rogitabit unde illam emeris, quanti emeris:
timidum temptabit tē. Char. Hac ibō potius. iam cēnses patrem
abiisse ā portu. Acan.quīn ea egō hūc praecucurri gratia,
ne tē opprimeret imprudentem atque electaret. Char. Optime.—

II.I
Demiphō Miris modis di ludos faciunt hominibus
mirisque exemplis somnia in somnis danunt.
uelut egō nocte hac quae praeteriit proxuma
in somnis egi satis et fui homō exercitus.
mercari uisus mihi sum formosam capram.
ei ne noceret quam domī ante habui capram
neū discordarent, sī ambae in unō essent loco,
posterius quam mercatus fueram, uisus sum
in custodelam simiae concredere.
ea simia adeō post haud multō ad mē uenit,
male mihi precatur et facit conuicium:
ait sēsē illius opera atque aduentū caprae
flagitium et damnum fecisse haud mediocriter.
dicit capram, quam dederam seruandam sibi,
suae uxoris dotem ambedisse oppidō.
mī illud uideri mirum, ut una illaec capra
uxoris simiai dotem ambederit.
īnstare factum simia, atque hoc denique
respondet, ni properem illam ab sēsē abducere,
ad mē domum intrō ad uxōrem ducturum meam.
atque oppidō hercle bene uelle illī uisus sum,
ast nōn habere cui commendarem capram.
quō magis quid facerem cura cruciabar miser.
interea ad mē haedus uisust adgredirier,
īnfit mihi praedicare, sēsē ab simia
capram abduxisse, et coepit inridere mē.
egō enim lugere atque abductam illam aegre patī.
hoc quam ad rem credam pertinere somnium,
nequeō inuenire. nisi capram illam suspicor
iam mē inuenisse quae sit aut quid uoluerit.
ad portum hinc abii mane cum luci simul.
postquam id quod uolui trānsegi, atque egō cōnspicor
nauem ex Rhodō quast heri aduectus fīlius.
conlibitumst illuc mihi nesciō quī uisere:
īnscendō in lembum atque ad nauem deuehor.
atque egō illī aspiciō forma eximia mulierem,
fīlius quam aduexit meus matri ancillam suae.
quam egō postquam aspexi, nōn ita amō ut sani solent
hominēs, sed eodem pactō ut īnsani solent.
amaui hercle equidem egō olim in adulescentia,
uerum ad hoc exemplum numquam, ut nunc īnsaniō.
unum quidem hercle iam scio, periisse mē.
uosmet uidete ceterum quanti siem.
nunc hoc profectō sic est: haec illast capra.
uerum hercle simia illa atque haedus mihi malum
adportant, atque eos esse quos dicam haū sciō.
sed conticiscam, nam eccum it uicinus foras.

II.II

Lysimachus Profectō egō illunc hircum castrari uolō,
ruri quī uōbīs exhibet negotium.
[DEMAENETUS] nec omen illud mihi nec auspicium placet.
quasi hircum metuō ne uxor mē castret mea.
[atque illius haec nunc simiae partis ferat.]
#LYS# i tū hinc ad uillam atque istos rastros uilicō
Pistō ipsi facitō coram ut tradas in manum.
uxori facitō ut nunties, negotium
mihi esse in urbe, ne mē exspectet. nam mihi
tris hodiē litis iudicandas dicitō.
ei, et hoc mementō dicere. Seruus Numquid amplius.
#LYS# tantumst. Dem. Lysimache, salue. Lys. Euge, Demipho,
saluetō. quid agis. quid fit. Dem. Quod miserrumus.
#LYS# di melius faxint. Dem. Di hoc quidem faciunt. Lys. quid est.
[DEMAENETUS] dicam, sī uideam tibi esse operam aut otium.
#LYS# Quamquam negotiumst, sī quid uis, Demipho,
nōn sum occupatus umquam amicō operam dare.
[DEMAENETUS] benignitatem tuam mī expertō praedicas.
quid tibi egō aetatis uideor. Lys. Acherunticus,
senex uetus, decrepitus. Dem. Peruorse uides.
puer sum, Lysimache, septuennis. Lys. Sanun es,
quī puerum tē esse dicas. Dem. Vera praedicō.
#LYS# modō hercle in mentem uenit, quid tū diceres:
senex quom extemplō est, iam nec sentit nec sapit,
aiunt solere eum rusum repuerascere.
[DEMAENETUS] immō bis tantō ualeō quam ualui prius.
#LYS# bene hercle factum, et gaudeō. Dem. Immō sī scias,
oculis quoque etiam plus iam uideō quam prius.
#LYS# benest. Dem. Malae rei dicō. Lys. Iam istuc nōn benest.
[DEMAENETUS] sed ausimne egō tibi eloqui fideliter.
#LYS# audacter. Dem. Animum aduorte. Lys. Fiet sedulō.
[DEMAENETUS] hodiē ire in ludum occepi litterarium,
Lysimache. ternas sciō iam. Lys. quid ternas. Dem. Amō.
#LYS# tun capite canō amas, senex nequissime.
[DEMAENETUS] sī canum seū istuc rutilum sīue atrumst, amō.
#LYS# ludificas nunc tū mē hic, opinor, Demiphō.
[DEMAENETUS] decide collum stanti, sī falsum loquor.
uel, ut scias mē amāre, cape cultrum ac seca
digitum uel aurem uel tū nasum uel labrum:
sī mouerō mē seū secari sēnsero,
Lysimache, auctor sum ut mē amandō enices.
#LYS# sī umquam uidistis pictum amatorem, em illic est.
nam meō quidem animō uetulus decrepitus senex
tantidemst quasi sit signum pictum in pariete.
[DEMAENETUS] nunc tū mē, crēdō, castigare cogitas.
#LYS# egon tē. Dem. Nihil est iam quod tū mihi suscēnseas:
fecere tale ante alii spectati uirī.
humanum amarest, humanum autem ignoscerest:
ne sis mē obiurga, hoc nōn uoluntas mē impulit.
#LYS# quīn nōn obiurgō. Dem. At ne deteriorem tamen
hoc factō ducas. Lys. Egon tē. ah, ne di siuerint.
D. Vide sis modō etiam. L. Visumst. D. Certen. Lys. Perdis mē.
hic homō ex amore īnsanit. numquid uis. Dem. Vale.
#LYS# ad portum propero, nam ibi mihi negotium est.
[DEMAENETUS] bene ambulatō. Lys. Bene uale.—Dem. Bene sit tibī.
quīn mihi quoque etiamst ad portum negotium.
nunc adeō ibō illuc. sed optume gnatum meum
uideō eccum. opperiar hominem. hoc nunc mihi uisō opust,
huic persuadere quō modō potis siem,
ut illam uendat neue det matri suae.
nam ei donō aduexe audiuī. sed praecautō opust,
ne hic illam mē animum adiecisse aliqua sentiat.

II.III

Charinus Homō mē miserior nullust aeque, opinor,
neque aduorsa cui plura sint sempiterna.
satin quidquid est, quam rem agere occepi,
proprium nequit mihi euenire quod cupio.
ita mihi mala rēs aliqua obicitur,
bonum quae meum comprimit cōnsilium.
miser amicam mihi paraui, animī causa, pretiō † eripui,
ratus clam patrem <mē> meum posse habere:
is resciuit et uidit, et perdidit mē.
neque is cum roget quid loquar cogitatumst,
ita animī decem in pectore incerti certant.
nec quid corde nunc cōnsili capere possim
scio, tantus cum cura meost error animo,
dum seruī meī perplacet mihi cōnsilium,
dum rursum haud placet nec pater potis uidetur
induci ut putet matri ancillam emptam esse illam.
nunc sī dicō ut rēs est atque illam mihi mē
emisse indico, quem ad modum existumet mē.
atque illam abstrahat, trāns mare hinc uenum asportet.
sciō saeuos quam sit, domō doctus. igitur
hocine est amāre. arare mauelim, quam sic amāre.
iam hinc olim inuitum domō extrusit ab sē,
mercatum ire iussit: ibi hoc malum egō inuenī.
ubi uoluptātem aegritudō uincat, quid ibi inest amoeni.
nequiquam abdidi, abscondidi, abstrusam habebam:
muscast meus pater, nil potest clam illum haberi,
nec sacrum nec tam profanum quicquam est, quīn ibi ilicō adsit.
nec, quī rebus meis cōnfidam mī ulla spes in corde certast.
[DEMAENETUS] quid illuc est quod sōlus secum fabulatur fīlius.
sollicitus mihi nesciō qua rē uidetur. Char. Attatae,
meus pater hic quidem est quem uideō. ibo, adloquar. quid fit, pater.
#DEM. unde incedis, quid festinas, gnate mī. Char. Recte, pater.
[DEMAENETUS] ita uolō, sed istuc quid est, tibi quod commutatust color.
numquid tibi dolet. Char. Nesciō quid meō animost aegre, pater.
poste hac nocte nōn quieui satis mea ex sententia.
[DEMAENETUS] [Per mare ut uectuss, nunc oculi terram mirantur tuī.
Ch. Magis opinor—D. Id est profectō. uerum actutum abscesserit.]
ergō edepol palles. sī sapias, eās ac decumbas domī.
#CHAR# otium nōn est: mandatis rebus praeuorti uolō.
[DEMAENETUS] crās agito, perendie agitō. Char. Saepe ex tē audiui, pater:
rei mandatae omnis sapientis prīmum praeuorti decet.
[DEMAENETUS] age igitur. nolō aduorsari tuam aduorsum sententiam.
#CHAR# saluos sum, siquidem isti dictō solida et perpetuast fides.
[DEMAENETUS] quid illuc est quod ille ā mē sōlus sē in cōnsilium seuocat.
[iam] nōn uereor ne illam mē amāre hic potuerit resciscere.
quippe haud etiam quicquam inepte feci, amantes ut solent.
#CHAR# Res adhuc quidem hercle in tutost, nam hunc nescire sat sciō
de illa amica. quod sī sciret, esset alia oratiō.
D.quīn egō hunc adgredior de illa. Ch.quīn egō hinc mē amolior.
eō ego, ut quae mandata amicus amicis tradam. Dem. Immō mane.
paucula etiam sciscitare prius uolō. Char. Dic quid uelis.
[DEMAENETUS] Vsquene ualuisti. Char. Perpetuō rēctē, dum quidem illic fuī.
uerum in portum hūc ut sum aduectus, nesciō quī animus mihi dolet.
[DEMAENETUS] nausea edepol factum crēdō. uerum actutum abscesserit.
sed quid ais. ecquam tū aduexti tuae matri ancillam ē Rhodo.
#CHAR# aduexī. Dem. quid. ea ut uidetur mulier. Ch. Non edepol mala.
[DEMAENETUS] Vt moratast. Char. Nullam uīdī melius mea sententia.
D. Mihi quidem edepol uisast, quom illam uīdī. Ch. Ehō an uidisti, pater.
[DEMAENETUS] Vidī. uerum nōn ex usū nostrost, neque adeō placet.
Ch.quī uero. D.quia †non nostra formam habet dignam domō.
nihil opust nōbīs ancilla nisi quae texat, quae molat,
lignum caedat, pēnsum faciat, aedis uerrat, uapulet,
quae habeat cottidianum familiae coctum cibum:
horunc illa nihilum quicquam facere poterit. Char. Admodum.
ea causa equidem illam emi, donō quam darem matri meae.
[DEMAENETUS] ne duas, neue tē aduexisse dixeris. Char. Di mē adiuuant.
[DEMAENETUS] labefactō paulatim. uerum quod praeterii dicere,
neque illa matrem satis honeste tuam sequi poterit comes,
neque sinam. Char.quī uero. Dem.quia illa forma matrem familias
flagitium sit sī sequatur. quandō incedat per uias,
contemplent, cōnspiciant omnēs, nutent, nictent, sibilent,
uellicent, uocent, molesti sint. occentent ostium:
impleantur elegeorum meae fores carbonibus.
atque, ut nunc sunt maledicentes hominēs, uxori meae
mihique obiectent lenocinium facere. nam quid eost opus.
#CHAR# hercle quī tū rēctē dicis, et tibi adsentior.
sed quid illa nunc fiet. Dem. Recte. egō emerō matri tuae
ancillam uiraginem aliquam nōn malam, forma mala,
ut matrem addecet familias, aut Syram aut Aegyptiam:
ea molet, coquet, cōnficiet pēnsum, pīnsetur flagro,
neque propter eam quicquam eueniet nostris foribus flagitī.
#CHAR# quid sī igitur reddatur illī unde empta est. Dem. Minime gentium.
#CHAR# dīxit sē redhibere, sī nōn placeat. Dem. Nihil istoc opust:
litigari nolō egō usquam, tuam autem accusari fidem.
multō edepol sī quid faciendumst facere damni mauolo,
quam opprobramentum aut flagitium muliebre exferri domō.
mē tibi illam posse opinor luculente uendere.
#CHAR# dum quidem hercle ne minoris uendas quam egō emi, pater.
[DEMAENETUS] tace modō: senex est quidam, quī illam mandauit mihi
ut emerem <aut> ad istanc faciem. Char. At mihi quidam adulescēns, pater,
mandauit ad illam faciem, ita ut illaec est, emerem sibī.
[DEMAENETUS] Viginti minis opinor posse mē illam uendere.
#CHAR# at egō sī uelim, iam dantur septem et uiginti minae.
[DEMAENETUS] at ego—Char.quīn ego, inquam—Dem. Ah, nescis quid dicturus sum, tace.
tris minas accudere etiam possum, ut triginta sient.
Ch. Quō uortisti. D. Ad illum quī emit. Ch. V.Inamst is homō gentium.
[DEMAENETUS] eccillum uideō. iubet quinque mē addere etiam nunc minas.
#CHAR# hercle illunc diui īnfelicent, quisquis est. Dem. Ibidem mihi
etiam nunc adnutat addam sex minas. Char. Septem mihī.
[DEMAENETUS] numquam edepol mē uincet hodiē. Char. Commodis poscit, pater.
[DEMAENETUS] nequiquam poscit: egō habeō. Char. At illic pollicitust prior.
[DEMAENETUS] nihili faciō. Char.quinquaginta poscit. Dem. Non centum datur.
potine ut ne licitere aduorsum <meī> animī sententiam.
maximam hercle habebis praedam: ita ille est, quoi emitur, senex.
sanus nōn est ex amore illius. quod posces feres.
#CHAR# certe edepol adulescēns ille, cui egō emo, efflictim perit
eius amore. Dem. Multō hercle ille magis senex, sī tū scias.
#CHAR# numquam edepol fuit neque fiet ille senex īnsanior
ex amore quam ille adulescēns cui egō dō hanc operam, pater.
D.quiesce, inquam. istanc rem egō rēctē uiderō. #C# quid ais. D. quid est.
#C# Non egō illam mancupiō accepī. D. Sed ille illam accipiet. sine.
#CHAR# nōn potes tū lege uendere illam. Dem. Egō aliquid uiderō.
#CHAR# post autem communest illa mihi cum aliō. quī sciō
quid sit ei animī, uenirene eam uelit an nōn uelit.
[DEMAENETUS] egō sciō uelle. Char. At pol egō esse crēdō aliquem quī nōn uelit.
D. quid id mea refert. C.quia illī suam rem esse aequomst in manū.
D. quid ais. #C# Communis mihi illa est cum illō: is hic nunc nōn adest.
[DEMAENETUS] prius respondes quam rogō. Char. Prius tū emis quam uendo, pater.
nescio, inquam, uelit ille illam necne abalienarier.
[DEMAENETUS] quid. illī quoidam quī mandauit tibi sī emetur, tum uolet,
sī egō emō illī quī mandauit, tum ille nolet. nihil agis.
numquam edepol quisquam illam habebit potius quam ille quem egō uolō.
#C# Certumnest. D. Cēnsen certum esse. quīn ad nauem iam hinc eō,
ibi uenibit. Char. Vin mē tecum illō ire. Dem. Nolō. Char. Non places.
[DEMAENETUS] meliust tē, quae sunt mandatae rēs tibi, praeuortier.
#CHAR# tū prohibes. Dem. At mē incusatō: tē fecisse sedulō.
ad portum ne bitas, dicō iam tibī. Char. Auscultabitur.
[DEMAENETUS] ibō ad portum. ne hic resciscat, cautō opust: nōn ipse emam,
sed Lysimachō amicō mandabō. is sē ad portum dixerat
ire dudum. mē moror quom hic astō.—Char. Nullus sum, occidī.

II.IV

#CHAR# pentheum diripuisse aiunt Bacchas: nugas maximas
fuisse crēdō, praeut quō pactō egō diuorsus distrahor.
cur egō uiuo. cur nōn morior. quid mihist in uita bonī.
certumst, ibō ad medicum atque ibi mē toxicō morti dabo,
quandō id mī adimitur, qua causa uitam cupiō uiuere.
Eutychus Mane, mane obsecro, Charine. Char.quis mē reuocat. Eut. Eutychus,
tuos amicus et sodalis, simul uicinus proxumus.
#CHAR# nōn tū scis, quantum malarum rērum sustineam. Eut. Sciō.
omnia egō istaec auscultaui ab ostio, omnem rem sciō.
#C# quid id est quod scis. E. Tuos pater uolt uendere—C. Omnem rem tenes.
Eut. Tuam amicam. Char. Nimium multum scis. Eut. Tuis ingratiis.
#CHAR# plurimum tū scis. sed quī scis esse amicam illam meam.
Eut. Tute heri ipsus mihi narrastī. Char. Satin ut oblitus fui,
tibi mē narrauisse. Eut. Haū mirumst factum. Char. Te nunc cōnsulō.
responde: quō letō cēnses mē ut peream potissimum.
Eut. Non taces. caue tū istuc dixis. Char. quid uis mē igitur dicere.
Eut. Vin patrī sublinere pulchre mē os tuo. Char. Sane uolō.
E. Visne eam ad portum—C.quī potius quam uoles. E. Atque eximam
mulierem pretio. C.quī potius quam aurō expendas. E. unde erit.
#CHAR# achillem orabo, aurum ut mihi det, Hector quī expēnsus fuit.
Eut. Sanun es. Char. Pol sanus sī sim, nōn tē medicum mī expetam.
Eut. Tanti quanti poscit, uin tanti illam emi. Char. Auctarium
adicitō uel mille nummum plus quam poscet. Eut. Iam tace.
sed quid ais. unde erit argentum quod des, quom poscet pater.
#CHAR# inuenietur, exquiretur, aliquid fiet. enicas.
Eut. Iam istuc  ¤ aliquid fiet ¤  metuō. Char.quīn taces. Eut. Mutō imperas.
#C# Satin istuc mandatumst. E. Potin ut aliud cures. #C# Non potest.
Eut. Bene uale. Char. Non edepol possum prius quam tū ad mē redieris.
E. Melius sanus sis. #C# Vale, uince et mē serua. E. Egō fecerō.
domī manetō mē. Char. Ergō actutum face cum praeda recipias.—

III.I

Lysimachus Amice amicō operam dedi: uicinus quod rogauit,
hoc emi mercimonium. mea es tu, sequere sane.
ne plora: nimis stulte facis, oculos corrumpis tales.
quīn tibi quidem quod rideas magis est, quam ut lamentere.
Pasicompsa Amabō ecastor, mī senex, eloquere—Lys. Exquire quiduis.
Pas. Cur emeris mē. Lys. Tene ego. ut quod imperetur facias,
item quod tū mihi sī imperes, egō faciam. Pas. Facere certumst
prō copia et sapientia quae tē uelle arbitrabor.
#LYS# laboriosi nil tibi quicquam operis imperabō.
Pas. Namque edepol equidem, mī senex, nōn didici baiolare
nec pecua ruri pascere nec puerōs nutricare.
#LYS# bona sī esse uis, bene erit tibī. Pas. Tum pol egō perii misera.
#LYS# quī. Pas.quia illim unde hūc aduecta sum, malis bene esse solitumst.
#LYS# Quasi dicas nullam mulierem bonam esse. Pas. Haud equidem dico,
nec mōs meust ut praedicem quod egō omnis scire credam.
#LYS# oratiō edepol pluris est huius quam quanti haec emptast.
rogare hoc unum tē uolō. Pas. Roganti respondebō.
#LYS# quid ais tu. quid nōmen tibi dicam esse. Pas. Pasicompsae.
#LYS# ex forma nōmen inditumst. sed quid ais, Pasicompsa.
possin tu, sī usus uenerit, subtemen tenue nere.
Pas. Possum. Lys. #S# tenue scis, sciō tē uberius posse nere.
Pas. De lanificiō neminem metuō, una aetate quae sit.
#LYS# bonam hercle tē et frugi arbitror, matura iam † inde aetate
quom scis facere officium tuom, mulier. Pas. Pol docta didicī.
operam accusari nōn sinam meam. Lys. Em istaec hercle rēs est.
ouem tibi eccillam dabo, natam annos sexaginta,
peculiarem. Pas. #M# senex, tam uetulam. Lys. Generis graecist.
eam sī curabis, perbonast, tondetur nimium scite.
Pas. Honoris causa quidquid est quod dabitur grātum habēbō.
#LYS# nunc, mulier, ne tū frustra sis, mea nōn es, ne arbitrere.
Pas. Dic igitur quaeso, quoia sum. Lys. Tuō erō redempta es rursum.
egō tē redemi, ille mecum orauit. Pas. Animus rediit,
sī mecum seruatur fides. Lys. Bonō animō es, liberabit
ille tē homō: ita edepol deperit, atque hodiē prīmum uidit.
Pas. Ecastor iam bienniumst, quom mecum rem coëpit.
nunc, quandō amicum tē sciō esse illius, indicabō.
#LYS# quid ais tu. iam bienniumst, quom tecum rem habet. Pas. Certō.
et inter nōs coniurauimus, egō cum illō et ille mecum:
egō cum uirō et ille cum muliere, nisi cum illō aut ille mecum,
neuter stupri causa caput limaret. Lys. Di immortales,
etiam cum uxore nōn cubet. Pas. Amabo, an maritust.
neque est neque erit. Lys. Nolim quidem. homō hercle periurauit.
Pas. Nullum adulescentem plus amō. Lys. Puer est ille quidem, stulta.
nam illī quidem haū sane diust quom dentes exciderunt.
Pas. quid, dentes. Lys. Nihil est. sequere sis. hunc mē diem unum orauit
ut apud mē praehiberem locum, ideō quia uxor rurist.—

III.II

Demiphō Tandem impetraui ut egomet mē corrumperem:
emptast amica clam uxōrem et clam filium.
certumst, antiqua recolam et seruibō mihī.
decursō spatiō breue quod uitae relicuomst
uoluptate, uinō et amore delectauerō.
nam hanc sē bene habere aetatem nimiost aequius.
adulescēns quom sis, tum quom est sanguis integer,
rei tuae quaerundae conuenit operam dare.
demum igitur quom sis iam senex, tum in otium
tē conloces, dum potes ames: id iam lucrumst
quod uiuis. hoc ut dico, factis persequar.
interea tamen hūc intrō ad mē inuisam domum:
uxor mē exspectat iam dudum esuriēns domī.
iam iurgiō enicabit, sī intrō redierō.
uerum hercle postremo, utut est, nōn ibō tamen,
sed hunc uicinum prius conueniam quam domum
redeam. ut mihi aedis aliquas conducat uolō,
ubi habitet istaec mulier. atque eccum it foras.

III.III

Lysimachus Adducam egō illum iam ad tē, sī conuenerō.
[DEMAENETUS] #M# dicit. Lys. quid ais, Demipho. Dem. Est mulier domī.
#LYS# quid cēnses. Dem. quid sī uisam. Lys. quid properas. <mane.>
[DEMAENETUS] quid faciam. Lys. Quod opust factō facitō ut cogites.
[DEMAENETUS] quid cogitem. equidem hercle opus hoc factō existimo,
ut illō intrō eam. Lys. Itane uero, ueruex. intrō eās.
[DEMAENETUS] quid aliud faciam. Lys. Prius hoc ausculta, atque ades:
prius etiamst, quod tē facere egō aequom cēnseō.
nam nunc sī illuc intrō ieris, amplecti uoles,
cōnfabulari atque oscularī. Dem. Tū quidem
meum animum gestas: scis quid acturus siem.
#LYS# peruorse facies. Dem. Quodne ames—Lys. Tantō minus.
ieiunitatis plenus, anima foetida,
senex hircosus tū osculere mulierem.
utine adueniēns uomitum excutias mulieri.
sciō pol tē amāre, quom istaec praemōnstras mihī.
[DEMAENETUS] quid sī igitur unum faciam hoc. sī cēnses, coquom
aliquem arripiamus, prandium quī percoquat
apud tē hic usque ad uesperum. Lys. Em istuc cēnseō.
nunc tū sapienter loquere atque amatorie.
[DEMAENETUS] quid stamus. quīn ergō imus atque obsonium
curamus, pulchre ut simus. Lys. Equidem tē sequor.
atque hercle inuenies tū locum illī, sī sapis:
nullum hercle praeter hunc diem illa apud med erit.
metuō egō uxōrem, crās sī rure redierit
ne illam hic offendat. Dem. Res parata est, sequere mē.—

III.IV

Charinus Sumne egō homō miser, quī nusquam bene queō quiescere.
sī domī sum, foris est animus, sin foris sum, animus domist.
ita mī in pectore atque in corde facit amor incendium:
ni ex oculis lacrumae defendant, iam ardeat crēdō caput.
spem teneō, salutem amisī. redeat an nōn, nesciō:
sī opprimit pater quod dīxit, exsulatum abiit salus.
sin sodalis quod promisit fēcit, nōn abiit salus.
sed tamen dem sī podagrosis pedibus esset Eutychus,
iam ā portū rediisse potuit. id illī uitium maxumumst,
quod nimis tardus est aduorsum meī animī sententiam.
sed in est, quem currentem uideo. ipsus est. ibō obuiam.
nunc, quod restat, ei disperii: uoltus neutiquam huius placet.
tristis incedit (pectus ardet, haereo), quassat caput.
Eutyche. Eutychus Eu, Charine. Char. Prius quam recipias anhelitum,
unō uerbō eloquere: ubi egō sum. hicine an apud mortuos.
Eut. Neque apud mortuos neque hic es. Char. Saluos sum, immortalitas
mihi data est: hic emit illam, pulchre os subleuit patrī.
impetrabilior quī uiuat nullus est. dice, obsecrō:
sī neque hic neque Acherunti sum, ubi sum. Eut. Nusquam gentium.
#CHAR# disperii, illaec interemit mē modō oratiō.
Eut. Odiosast oratio, cum rem agas longinquom loquī.
#CHAR# quidquid est, ad capita rērum peruenī. Eut. Primum omnium:
periimus. Char.quīn tū illud potius nuntias quod nescio.
Eut. Mulier alienata est abs tē. Char. Eutyche, capital facis.
Eut.quī. Char.quia aequalem et sodalem, liberum ciuem, enicas.
Eut. Ne di sierint. Char. Demisisti gladium in iugulum: iam cadam.
Eut. Quaesō hercle, animum ne desponde. Char. Nullust quem despondeam.
loquere porrō aliam malam rem. cui est empta. Eut. Nesciō.
iam addicta atque abducta erat, quom ad portum ueniō. Char. Vae mihi,
montis tū quidem mali in mē ardentis iam dudum iacis.
perge, excrucia, carnufex, quandoquidem occepisti semel.
[Eut. Non tibi istuc magis diuidiaest, quam mihi hodiē fuit.
#C# Dic, quis emit. E. Nesciō hercle. #C# Em istucinest operam dare
bonum sodalem. Eut. quid mē facere uis. Char. Idem quod mē uides,
ut pereas. quīn percontatuss, hominis quae facies foret
quī illam emisset: eō sī pactō posset indagarier
mulier. heū mē miserum. Eut. Flere omitte, istuc quod nunc agis.]
Eut. quid egō feci. Char. Perdidisti mē et fidem mecum tuam.
Eut. Di sciunt culpam meam istanc nōn esse ullam. Char. Eugepae,
deōs absentis testis memoras: quī egō istuc credam tibi.
Eut.quia tibi in manū est quod credas, egō quod dicam, id mī in manust.
#CHAR# de istac rē argutus es, ut par pari respondeas,
ad mandata claudus caecus mutus mancus debilis.
promittebas tē os sublinere meō patrī: egomet credidi
hominī doctō rem mandare, is lapidi mandō maximō.
Eut. quid egō facerem. Char. quid tū faceres. men rogas. requireres,
rogitares quis esset aut unde esset, qua prosapia,
ciuisne esset an peregrinus. Eut. Ciuem esse aibant Atticum.
#CHAR# ubi habitaret inuenires saltem, sī nōmen nequis.
Eut. Nemō aiebat scire. Char. At saltem hominis faciem exquireres.
Eut. Fecī. Char. Qua forma esse aiebant <igitur>. Eut. Egō dicam tibi:
canum, uarum, uentriosum, bucculentum, breuiculum,
subnigris oculis, oblongis malis, pānsam aliquantulum.
#CHAR# nōn hominem mihi, sed thēnsaurum nesciō quem memoras malī.
numquid est quod dicas aliud de illō. Eut. Tantum, quod sciam.
#CHAR# edepol ne ille oblongis malis mihi dedit magnum malum.
nōn possum durare, certumst exulatum hinc ire mē.
sed quam capiam ciuitatem, cogito, potissimum:
Megares, Eretriam, Corinthum, Chalcidem, Cretam, Cyprum,
Sicyonem, Cnidum, Zacynthum, Lesbiam, Boeotiam.
Eut. Cur istuc coeptas cōnsilium. Char.quia enim mē adflictat amor.
Eut. quid tū ais. quid cum illuc, quō nunc ire paritas, ueneris,
sī ibi amāre forte occipias atque item eius sit inopia,
iam inde porrō aufugies, deinde item illinc, sī item euenerit.
quis modus tibi exiliō tandem eueniet, quī finis fugae.
quae patria aut domus tibi stabilis esse poterit. dic mihī.
cedo, sī hac urbe abis, amorem tē hic relicturum putas.
sī id fore ita sat animō acceptum est, certum id, prō certō sī habes,
quantō tē satiust rus aliquō abire, ibi esse, ibi uiuere
adeō dum illius tē cupiditas atque amor missum facit.
#CHAR# iam dixisti. Eut. Dixī. Char. Frustra dixtī. hoc mihi certissumumst.
eō domum, patrem atque matrem ut meos salutem, postea
clam patrem patria hac effugiam, aut aliquid capiam cōnsilī.—
Eut. Vt corripuit sē repente atque abiit. heū miserō mihi,
sī ille abierit, mea factum omnēs dicent esse ignauia.
certumst praeconum iubere iam quantum est conducier,
quī illam inuestigent, quī inueniant. post ad praetorem ilicō
ibo, orabo, ut conquaestores det mī in uicis omnibus.
nam mihi nil relicti quicquam aliud iam esse intellegō.—

IV.I

Dorippa Quoniam ā uirō ad mē rus aduenit nuntius,
rus nōn iturum, feci egō ingenium meum,
reueni, ut illum persequar quī mē fugit.
sed anum nōn uideō cōnsequi nostram Syram.
atque eccam incedit tandem. quīn is ocius.
Syra nequeō mecastor, tantum hoc onerist quod ferō.
#DOR# quid oneris. Syr. Annos octoginta et quattuor.
et eodem accedit seruitus, sudor, sitis:
simul haec quae portō deprimunt. Dor. Aliquid cedō
quī hanc uicini nostri aram augeam.
da sane hanc uirgam laurī. abi tū intrō. Syr. Eō.—
#DOR# apollo, quaesō tē, ut des pācem propitius,
salutem et sanitatem nostrae familiae,
meoque ut parcas gnatō pace propitius.
Syra Disperii, perii misera, uae miserae mihī.
#DOR# satin tū sana es, obsecro. quid eiulas.
Syr. Dorippa, mea Dorippa. Dor. quid clamas, obsecro.
Syr. Nesciō quaest mulier intus hic in aedibus.
#DOR# quid, mulier. Syr. Mulier meretrix. Dor. Veron serio.
Syr. Nimium scis sapere, ruri quae nōn mānseris.
quamuis īnsipiēns poterat persentiscere
* * *
illam esse amicam tui uiri bellissumī.
#DOR# crēdō mecastor. Syr. Ei hac mecum, ut uideas semul
tuam alcumēnam paelicem, Iunō mea.—
#DOR# ecastor uērō istuc eō quantum potest.—

IV.II

Lysimachus Parumne est malai rei, quod amat Demipho,
ni sumptuosus īnsuper etiam siet.
decem sī uocasset summos ad cenam uiros,
nimium obsonauit. sed coquos, quasi in mari
solet hortator remiges hortarier,
ita hortabatur. egomet conduxi coquom.
sed eum demiror nōn uenire, ut iusseram.
sed quinam hinc ā nōbīs exit. aperitur foris.

IV.III

Dorippa Miserior mulier mē nec fiet, nec fuit,
tali uirō quae nupserim. heū miserae mihī.
em quoi tē et tua, quae tū habeas, commendes uirō,
em quoi decem talenta dotis detuli,
haec ut uiderem, ut ferrem hās contumelias.
#LYS# perii hercle, rure iam rediit uxor mea:
uidisse crēdō mulierem in aedibus.
sed quae loquatur exaudire hinc nōn queō.
accedam propius. Dor. Vae miserae mī. Lys. Immō mihī.
#DOR# disperiī. Lys. Equidem hercle oppidō perii miser.
uidit. ut tē omnēs, Demipho, di perduint.
#DOR# pol hoc est, ire quod rus meus uir noluit.
#LYS# quid nunc egō faciam nisi uti adeam atque adloquar.
iubet saluere suos uir uxōrem suam.
urbani fiunt rustici. Dor. Pudicius
faciunt, quam illī quī nōn fiunt rusticī.
#LYS# num quid delinquont rustici. Dor. Ecastor minus
quam urbani, et multō minus mali quaerunt sibī.
#LYS# quid autem urbani deliquerunt. dic mihi,
cupiō hercle scire. Dor. Sed tū mē temptas sciēns.
quoia illa mulier intust. Lys. Vidistine eam.
#DOR# Vidī. Lys. Quoia ea sit rogitas. Dor. Resciscam tamen.
#LYS# Vin dicam quoiast. illa—illa edepol—uae mihi,
nesciō quid dicam. Dor. Haeres. Lys. Haud uīdī magis.
Dor.quīn dicis. Lys.quīn sī liceat—Dor. Dictum oportuit.
#LYS# nōn possum, ita īnstas. urges quasi prō noxiō.
#DOR# scio, innoxiuss. Lys. Audacter quam uis dicitō.
#DOR# dic igitur. Lys. Dicam. Dor. At quī dicundum est tamen.
#LYS# illast—etiam uis nōmen dicam. Dor. Nihil agis,
manufestō teneō in noxia. Lys. Qua noxia.
ista quidem illa est. Dor. Quae illa est. Lys. Illa—Dor. †Iohia
#LYS# iam—si nihil usus esset, iam nōn dicerem.
#DOR# nōn tū scis quae sit illa. Lys. Immō iam sciō:
de istac sum iudex captus. Dor. Iudex. iam sciō:
nunc tū in cōnsilium istam aduocauisti tibī.
#LYS# immō sic: sequestrō mihi datast. Dor. Intellegō.
#LYS# nihil hercle istius quicquam est. Dor. Numerō purigas.
#LYS# nimium negoti repperī. enim uērō haereō.

IV.IV

Cocus Agite ite actutum, nam mī amatori seni
coquendast cena. atque, quom recogito,
nōbīs coquendast, nōn <quoi con>ducti sumus.
nam quī amat quod amat sī habet, id habet prō cibō:
uidere, amplecti, osculari, alloquī.
sed nōs cōnfidō onustos redituros domum.
ite hac. sed eccum quī nōs conduxit senex.
#LYS# ecce autem perii, coquos adest. Coc. Aduenimus.
#LYS# abī. Coc. quid, abeam. Lys. St, abī. Coc. Abeam. Lys. Abī.
#COC# nōn estis cenaturi. Lys. Iam saturi sumus.
#COC# sed—Lys. Interiī. Dor. quid ais tu. etiamne haec illī tibi
iusserunt ferri, quos inter iudex datuss.
#COC# haecin tua est amica, quam dudum mihi
tē amāre dixti, quom obsonabas. Lys. Non taces.
#COC# satis scitum filum mulieris. uerum hercle anet.
#LYS# abin dierectus. Coc. Haud malast. Lys. At tū maluss.
#COC# scitam hercle opinor concubinam hanc. Lys. Non abis.
nōn egō sum quī tē dudum conduxī. Coc. quid est.
immō hercle tū istic ipsus. Lys. Vae miserō mihī.
#COC# nempe uxor rurist tua, quam dudum dixeras
tē odisse aeque atque anguis.† Lys. Egone istuc dīxī tibi.
#COC# mihi quidem hercle. Lys. Ita mē amabit Iuppiter,
uxor, ut egō illud numquam dīxī. Dor. Etiam negas.
palam istaec fiunt, tē mē odisse. Lys.quīn negō.
#COC# nōn, nōn tē odisse aiebat, sed uxōrem suam.
et uxōrem suam ruri esse aiebat. Lys. Haec east.
quid mihi molestuss. Coc.quia nouisse mē negas.
nisi metuis tū istanc. Lys. Sapio, nam mihi unicast.
#COC# Vin mē experiri. Lys. Nolō. Coc. Mercedem cedō.
#LYS# crās petitō. dabitur. nunc abī. Dor. Heū miserae mihī.
#LYS# nunc egō uerum illud uerbum esse experior uetus:
aliquid mali esse propter uicinum malum.
#COC# cur hic astamus. quīn abimus. incommodi
sī quid tibi euenit, id nōn est culpa mea.
#LYS# quīn mē eradicas miserum. Coc. Sciō iam quid uelis:
nempe mē hinc abire uis. Lys. Volō inquam. Coc. Abibitur.
drachmam datō. Lys. Dabitur. Coc. Dari ergō sis iube.
dari potest interea dum illī ponunt. Lys.quīn abis.
potine ut molestus ne sis. Coc. Agite apponite
obsonium istuc ante pedes illī senī.
haec uasa aut mox aut crās iubebō abs tē peti
sequiminī.—Lys. Fortasse tē illum mīrārī coquom,
quod uenit atque haec attulit. dicam quid est.
#DOR# nōn miror sī quid damni facis aut flagitī.
nec pol egō patiar, sic mē nuptam tam male
measque in aedis sic scorta obductarier.
Syra, i, rogatō meum patrem uerbis meis,
ut ueniat ad mē iam simul tecum.—Syr. Eō.—
#LYS# nescis negoti quid sit, uxor, obsecrō.
conceptis uerbis iam iusiurandum dabo,
mē numquam quicquam cum illa—iamne abiit Syra.
perii hercle. ecce autem haec abiit. uae miserō mihī.
at tē, uicine, di deaeque perduint,
cum tua amica cumque amationibus.
suspicione impleuit mē indignissime,
conciuit hostis domī: uxor acerrumast.
ibō ad forum atque haec Demiphoni ēloquar,
mē istanc capillō protracturum esse in uiam,
nisi hinc abducit quō uolt ex hisce aedibus.
uxor, heus uxor, quamquam tū irata es mihi,
iubeas, sī sapias, haec intrō auferrier:
eadem licebit mox cenare rēctius.—

IV.V

Syra Era quō mē misit, ad patrem, nōn est domī:
rus abiisse aibant. nunc domum renuntiō.
Eutychus Defessus sum urbem totam peruenarier:
nihil inuestigō quicquam de illa muliere.
sed mater rure rediit, nam uideō Syram
astare ante aedis. Syra. Syr.quis est quī mē uocat.
Eut. Erus atque alumnus tuos sum. Syr. Salue, alumne <mī>.
Eut. Iam mater rure rediit. responde mihī.
Syr. Sua quidem salute ac familiai maxuma.
Eut. quid istuc negotist. Syr. Tuos pater bellissumus
amicam adduxit intrō in aedis. Eut. Quō modo.
Syr. Adueniēns mater rure eam offendit domī.
Eut. Pol haud cēnsebam istārum esse operarum patrem.
etiam nunc mulier intust. Syr. Etiam. Eut. Sequere mē.—

IV.VI

Syr. Ecastor lege dura uiuont mulieres
multoque iniquiore miserae quam uirī.
nam sī uir scortum duxit clam uxōrem suam,
id sī resciuit uxor, impunest uirō.
uxor uirum sī clam domō egressa est foras,
uirō fit causa, exigitur matrimoniō.
utinam lex esset eadem quae uxori est uirō.
nam uxor contenta est, quae bona est, unō uirō:
quī minus uir una uxore contentus siet.
ecastor faxim, sī itidem plectantur uiri,
sī quis clam uxōrem duxerit scortum suam,
ut illae exiguntur quae in sē culpam commerent,
plures uiri sint uidui quam nunc mulieres.—

V.I

Charinus Limen superum īnferumque, salue, simul autem uale:
hunc hodiē postremum extollō mea domō patria pedem.
usus, fructus, uictus, cultus iam mihi harunc aedium
interemptust, interfectust, alienatust. occidī.
di penates meum parentum, familiai Lar pater,
uōbīs mando, meum parentum rem bene ut tuteminī.
egō mihi aliōs deōs penatis persequar, alium Larem,
aliam urbem, aliam ciuitatem: ab Atticis abhorreō.
nam ubi mōrēs deteriores increbrescunt in dies,
ubi quī amici, quī īnfideles sint nequeas pernoscere
ubique id eripiatur, animō tuō quod placeat maxume,
ibi quidem sī regnum detur, nōn cupita est ciuitas.

V.II

Eutychus Diuom atque hominum quae spectatrix atque era eadem es hominibus,
spem speratam quom obtulisti hanc mihi, tibi grates agō.
ecquisnam deus est, quī mea nunc laetus laetitia fuat.
domī erat quod quaeritabam: sex sodales repperi,
uitam, amicitiam, ciuitatem, laetitiam, ludum, iocum.
eorum inuentū rēs simitū pessumas pessum dedi,
iram, inimicitiam, maerorem, lacrumas, exilium, inopiam
[solitudinem, stultitiam, exitium, pertinaciam].
date, di, quaesō conueniundi mī eius celerem copiam.
#CHAR# apparatus sum ut uidetis: abiciō superbiam.
egomet mihi comes, calator, equos, agaso, armiger,
egomet sum mihi imperator, idem egomet mihi oboedio,
egomet mihi ferō quod usust. ō Cupido, quantus es.
nam tū quemuis cōnfidentem facile tuis factis facis,
eundem ex cōnfidente actutum diffidentem denuō.
Eut. Cogitō quonam egō illum curram quaeritatum. Char. Certa rēs
mē usque quaerere illam, quoquō hinc abductast gentium.
neque mihi ulla obsistet amnis nec mōns neque adeō mare,
nec calor nec frigus metuō neque uentum neque grandinem.
imbrem perpetiar, laborem sufferam, solem, sitim.
nōn concedam neque quiescam usquam noctū neque dius
prius profectō quam aut amicam aut mortem inuestigauerō.
Eut. Nesciō quoia uox ad aures mī aduolauit. Char. Inuocō
uōs, Lares uiales, ut mē bene tutetis. Eut. Iuppiter,
estne illic Charinus. Char. Ciues, bene ualete. Eut. Ilicō
sta, Charine. Char.quī mē reuocat. Eut. Spes, Salus, Victoria.
Ch. quid mē uoltis. E. Ire tecum. Ch. Alium comitem quaerite,
nōn amittunt hi mē comites quī tenent. Eut.quī sunt ei.
#CHAR# cura, miseria, aegritudo, lacrumae, lamentatiō.
Eut. Repudia istos comites atque hoc respice et reuortere.
#CHAR# siquidem mecum fabulari uis, subsequere. Eut. Sta ilicō.
#CHAR# male facis, properantem quī mē commorare. sol abit.
Eut. #S# hūc item properes ut istuc properas, facias rēctius:
hūc secundus uentus nunc est. cape modō uorsoriam:
hic fauonius serenust, istic auster imbricus.
hic facit tranquillitatem, iste omnis fluctus conciet.
recipe tē ad terram, Charine, hūc. nonne ex aduorsō uides,
nubis atra imberque <ut> īnstat. aspice ad sinisteram,
caelum ut est splendore plenum atque ut dei is<tuc uorti iubent>.
#CHAR# Religionem illic <mī> obiecit: recipiam mē illuc. Eut. Sapis.
ō Charine, contra pariter fer gradum et cōnfer pedem,
porge bracchium. Char. Prehende. iam tenes. Eut. Teneō. Char. Tene.
Eut. Quō nunc ibas. Char. Exulatum. Eut. quid ibi faceres. Char. Quod miser.
Eut. Ne paue, restituam iam egō tē in gaudiō antiquō ut sies.
maxime quod uis audire, id audies, quod gaudeas
[sta ilico, amicus adueniō multum beneuolēns].
tuam amicam—Ch. quid eam. E. V.I sit egō sciō. Ch. Tune, obsecro.
Eut. Sanam et saluam. Char. V.I eam saluam. Eut. Egō sciō. Char. Egō mē mauelim.
Eut. Potin ut animō sis tranquillo. Char. quid sī mī animus fluctuat.
Eut. Egō istum in tranquillō quietō tutō sistam: ne time.
#CHAR# obsecrō tē, loquere <propere> ubi sit, ubi eam uideris.
quid taces. dic. enicas mē miserum tua reticentia.
Eut. Non longe hinc abest ā nōbīs. Char.quīn ergō commostras, sī uides.†
Eut. Non uideō hercle nunc, sed uīdī modō. Char.quīn egō uideam facis.
Eut. Faciam. Char. Longum istuc amantist. Eut. Etiam metuis. omnia
commōnstrabō. amicior mihi nullus uiuit atque is est
quī illam habet, neque est quoi magis mē uelle melius aequom siet.
#CHAR# nōn curō istunc, de illa quaerō. Eut. De illa ergō egō dicō tibī.
sane hoc nōn in mentem uenit dudum, ut ubi <sit dicerem>.
#CHAR# dic igitur, ubi illa est. Eut. In nostris aedibus. Char. Aedis probas,
sī tū uera dicis. pulchre aedificatas arbitrō.
sed quī egō istuc credam. uidistin an de auditō nuntias.
E. Egomet uīdī. Ch.quis eam adduxit ad uōs. E. <Vt> inique rogas.
quid tua refert, quī cum istac uenerit. Char. Dum istic siet.
uera dicis. Eut. Nil, Charine, tē quidem quicquam pudet.
est profectō. Char. Opta ergō ob istunc nuntium quid uis tibī.
Eut. quid sī optabo. Char. Deos oratō ut eius faciant copiam.
Eut. Derides. Char. Seruata rēs est demum, sī illam uiderō.
sed quīn ōrnātum hunc reicio. heus, aliquis actutum hūc foras
exite illinc, pallium mī ecferte. Eut. Em, nunc tū mihi places.
#CHAR# optume aduenis, puere, cape chlamydem atque istic sta ilico,
ut, sī haec nōn sint uera, inceptum hoc itiner perficere exsequar.
Eut. Non mihi credis. Char. Omnia equidem crēdō quae dicis mihī.
sed quīn intrō ducis mē ad eam, ut uideam. Eut. Paulisper mane.
Ch. quid, manebo. E. Tempus nōn est intrō eundī. Ch. Enicas.
Eut. Non opus est, inquam, nunc intrō tē ire. Char. Responde mihi,
qua causa. Eut. Operae nōn est. Char. Cur. Eut.quia nōn est illī commodum.
#CHAR# itane. commodum illī nōn est, quae mē amat, quam egō contra amo.
omnibus hic ludificatur mē modis. egō stultior,
quī isti credam. commoratur. chlamydem sumam denuō.
Eut. Mane parumper atque haec audī. Char. Cape sis, puere, hoc pallium.
Eut. Mater irata est patrī uehementer, quia scortum sibi
ob oculos adduxerit in aedis, dum ruri ipsa abest:
suspicatur illam amicam esse illī. Char. Sonam sustulī.
Eut. Eam rem nunc exquirit intus. Char. Iam machaerast in manū.
Eut. Nam sī eō ted intrō ducam—Char. Tollō ampullam atque hinc eō.
Eut. Mane, mane, Charine. Char. Erras, mē decipere haud potes.
Eut. Neque edepol uolō. Char.quīn tū ergō itiner exsequi meum mē sinis.
Eut. Non sinō. Char. Egomet mē moror. tū puere, abi hinc intrō ocius.
iam in currum escendi, iam lora in manus cepi meas.
Eut. Sanus nōn es. Char.quīn, pedes, uōs in curriculum conicitis
in Cyprum recta, quandoquidem pater mihi exilium parat.
Eut. Stultus es, noli istuc quaesō dicere. Char. Certum exsequist,
operam ut sumam ad peruestigandum, ubi sit illaec. Eut.quīn domist.
#CHAR# nam hic quod dīxit, id mentitust. Eut. Vera dīxī equidem tibī.
#CHAR# iam Cyprum uenī. Eut.quīn sequere, ut illam uideas quam expetis.
#CHAR# percontatus nōn inuenī. Eut. Matris iam iram neglegō.
#CHAR# porrō proficiscor quaesitum. nunc perueni Chalcidem.
uideō ibi hospitem Zacyntho, dicō quid eō aduenerim,
rogitō quis eam uexerit, quis habeat sī ibi indaudiuerit.
Eut.quīn tū istas omittis nugas ac mecum hūc intrō ambulas.
#CHAR# hospes respondit, Zacynthi ficos fieri nōn malas.
Eut. Nil mentitust. Char. Sed de amica sē indaudiuisse autumat,
hic Athenis esse. Eut. Calchas iste quidem Zacynthiust.
#CHAR# nauem cōnscendo, proficiscor ilicō. iam sum domī,
iam redii <ex> exiliō. salue, mī sodalis Eutyche:
ut ualuisti. quid parentes meī. ualent mater pater.
bene uocas, benigne dicis: crās apud tē, nunc domī.
sic decet, sic fieri oportet. Eut. †Eloque ni somnias.
hic homō nōn sanust. Char. Medicari amicus quīn properas <mihi>.
Eut. Sequere sis. Char. Sequor. Eut. Clementer quaeso, calces deteris.
audin tu. Char. Iam dudum audiuī. Eut. Pacem componi uolō
meō patrī cum mātre: nam nunc est irata—Char. I modō.
Eut. Propter istanc. Char. I modō. Eut. Ergō cura. Char.quīn tū ergō i modō.
tam propitiam reddam, quam quom propitiast Iunō Iouī.—

V.III

#DEMIPHO# quasi tū numquam quicquam adsimile huius facti feceris.
#LYSIMACHUS# edepol numquam. caui ne quid facerem. uix uiuō miser.
nam mea uxor propter illam tota in fermentō iacet.
[DEMAENETUS] at egō expurigationem habēbō, ut ne suscēnseat.
#LYS# sequere mē. sed exeuntem filium uideō meum.

V.IV

Eutychus Ad patrem ibo, ut matris iram sibi esse sedatam sciat.
iam redeō. Lys. Placet principium. quid agis. quid fit, Eutyche.
Eut. Optima opportunitate ambō aduenistis. Lys. quid rei est.
Eut. Vxor tibi placida et placatast. cette dextras nunciam.
#LYS# di mē seruant. Eut. Tibi amicam esse nullam nuntiō.
[DEMAENETUS] di tē perdant. quid negotist nam, quaeso, istuc. Eut. Eloquar.
animum aduortite igitur ambō. Dem.quīn tibi ambō operam damus.
Eut.quī bonō sunt genere nati, <sī> sunt ingeniō malo,
suapte culpa genere sapiunt, genus ingeniō improbant.
[DEMAENETUS] Verum hic dicit. Lys. Tibi ergō dicit. Eut. Eō illud est uerum magis.
nam tē istac aetate haud aequom filiō fuerat tuō
adulescenti amantī amicam eripere emptam argentō suō.
[DEMAENETUS] quid tū ais. Charini amicast illa. Eut. Vt dissimulat malus.
[DEMAENETUS] ille quidem illam sēsē ancillam matri emisse dixerat.
Eut. Propterea igitur tū mercatuss, nouos amator, uetus puer.
#LYS# optume hercle, perge <tu>, egō adsistam hinc altrīnsecus.
quibus est dictīs dignus, usque oneremus ambō. Dem. Nullus sum.
#LYS# filiō suō quī innocenti fēcit tantam iniuriam.
Eut. Quem quidem hercle ego, in exilium cum iret, redduxi domum.
nam ibat exulatum. Dem. An abiit. Lys. Etiam loquere, larua.
temperare istac aetate istis decebat artibus.
[DEMAENETUS] fateor, deliqui profectō. Eut. Etiam loquere, larua.
[uacuom esse istac ted aetate his decebat noxiis.]
itidem ut tempus anni, aetatem aliam aliud factum condecet.
nam sī istuc iūs est, senecta aetate scortari senes,
ubi locist rēs summa nostra publica. Dem. Ei, perii miser.
#LYS# adulescentes rei agendae isti magis solent operam dare.
[DEMAENETUS] iam obsecrō hercle uōbīs habete cum porcis, cum fiscina.
Eut. Redde illī. Dem. Sibi habeat, iam ut uolt per mē sibi habeat licet.
Eut. Temperi edepol, quoniam ut aliter facias nōn est copia.
[DEMAENETUS] supplici sibi sumat quid uolt ipse ob hanc iniuriam,
modō pācem faciatis oro, ut ne mihi iratus siet.
sī hercle sciuissem sīue adeō ioculō dixisset mihi,
sē illam amāre, numquam facerem ut illam amantī abducerem.
Eutyche, ted oro, sodalis eius es, serua et subueni:
hunc senem para [mē] clientem. memorem dices beneficī.
#LYS# ora ut ignoscat delictis tuis atque adulescentiae.
[DEMAENETUS] pergin tū autem. heia, superbe inuehere. sperō egō mihi quoque
tempus tale euenturum, ut tibi gratiam referam parem.
#LYS# missas iam egō istas artis fecī. Dem. Et quidem egō dehinc iam. Eut. Nihil <agis>:
cōnsuetudine animus rursus tē hūc inducet. Dem. Obsecro,
satis iam ut habeatis. quīn loris caedite etiam, sī lubet.
#LYS# Recte dicis. sed istuc uxor faciet, quom hoc resciuerit.
[DEMAENETUS] nihil opust resciscat. Eut. quid istic. nōn resciscet, ne time.
eamus intro, nōn utibilest hic locus, factis tuis,
dum memoramus, arbitri ut sint quī praetereant per uias.
[DEMAENETUS] hercle quī tū rēctē dicis: eadem breuior fabula
erit. eamus. Eut. Hic est intus fīlius apud nōs tuos.
[DEMAENETUS] optumest. illac per hortum nōs domum trānsibimus.
#LYS# eutyche, hanc uolō prius rem agi, quam meum intrō referō pedem.
Eut. quid istuc est. Lys. Suam quisque homō rem meminit. responde mihi:
certon scis nōn suscēnsere mihi tuam matrem. Eut. Sciō.
#LYS# Vide. Eut. Mea fide. Lys. Satis habeō. sed quaesō hercle, etiam uide.
Eut. Non mihi credis. Lys. Immō crēdō, sed tamen metuō miser.
[DEMAENETUS] eamus intrō. Eut. Immō dicamus senibus legem cēnseo,
prius quam abeamus, qua sē lege teneant contentique sint.
annos gnatus sexaginta quī erit, sī quem scibimus
sī maritum sīue hercle adeō caelibem scortarier,
cum eō nōs hac lege agemus: īnscitum arbitrabimur,
et per nōs quidem hercle egebit quī suom prodegerit.
neū quisquam posthac prohibetō adulescentem filium
quīn amet et scortum ducat, quod bonō fiat modō.
siquis prohibuerit, plus perdet clam <qua>sī praehibuerit palam.
haec adeō ut ex hac nocte prīmum lex teneat senes.
bene ualete. atque, adulescentes, haec sī uōbīs lex placet,
ob senum hercle industriam uōs aequom est clare plaudere.

MILES GLORIOSUS

I.I

Pyrgopolynices Curate ut splendor meō sit clupeō clarior
quam solis radii esse olim quom sudumst solent,
ut, ubi usus ueniat, contra cōnserta manū
praestringat oculorum aciem in acie hostibus.
nam egō hanc machaeram mihi cōnsolari uolō,
ne lamentetur neue animum despondeat,
quia sē iam pridem feriatam gestitem,
quae misera gestit † et fratrem facere ex hostibus.
sed ubi Artotrogus hic est. Artotrogus Stat propter uirum
fortem atque fortunatum et forma regia.
tum bellatorem—Mars haud ausit dicere
neque aequiperare suas uirtutes ad tuas.
#PYRG# Quemne egō seruaui in campis Curculioniis,
ubi Bumbomachides Clutomistaridysarchides
erat imperator summus, Neptuni nepos.
#ART# meminī. nempe illum dicis cum armis aureis,
cuius tū legiones difflauisti spiritu,
quasi uentus folia aut paniculum tectorium.
#PYRG# istuc quidem edepol nihil est. Art. Nihil hercle hoc quidemst
praeut alia dicam—quae tū numquam feceris.
periuriorem hoc hominem sī quis uiderit
aut gloriarum pleniorem quam illic est,
mē sibi habeto, egō mē mancupiō dabō.
nisi unum, epityrum estur īnsanum bene.
#PYRG# ubi tū es. Art. Eccum. edepol uel elephantō in India,
quō pactō ei pugnō praefregisti bracchium.
#PYRG# quid, bracchium. Art. Illud dicere uolui, femur.
#PYRG# at indiligenter iceram. Art. Pol sī quidem
conisus esses, per corium, per uiscera
perque os elephanti trānsmineret bracchium.
#PYRG# nolō istaec hic nunc. Art. Ne hercle operae pretium quidemst
mihi tē narrare tuas quī uirtutes sciam.
uenter creat omnis hasce aerumnas: auribus
peraurienda sunt, ne dentes dentiant,
et adsentandumst quidquid hic mentibitur.
#PYRG# quid illuc quod dico. Art. Ehem, sciō iam quid uis dicere.
factum hercle est, memini fierī. Pyrg. quid id est. Art. quidquid est.
#PYRG# habes—Art. Tabellas uis rogare. habeo, et stilum.
#PYRG# Facete aduortis tuom animum ad animum meum.
#ART# nouisse mōrēs tuos mē meditate decet
curamque adhibere, ut praeolat mihi quod tū uelis.
#PYRG# ecquid meministi. Art. Memini: centum in Cilicia
et quinquaginta, centum in Scytholatronia,
triginta Sardos, sexaginta Macedones
† sunt hominēs quos tū occidisti unō die.
#PYRG# Quanta istaec hominum summast. Art. Septem milia.
#PYRG# tantum esse oportet. rēctē rationem tenes.
#ART# at nullos habeō scriptos: sic memini tamen.
#PYRG# edepol memoria es optuma. Art. Offae monent.
#PYRG# dum tale facies quale adhuc, assiduō edes,
communicabō semper tē mēnsa mea.
#ART# quid in Cappadocia, ubi tū quingentos simul,
ni hebes machaera foret, unō ictū occideras.
#PYRG# at peditastelli quia erant, siui uiuerent.
#ART# quid tibi egō dicam, quod omnēs mortales sciunt,
Pyrgopolynicem tē unum in terra uiuere
uirtūte et forma et factis inuictissumum.
amant ted omnēs mulieres, neque iniuria,
quī sis tam pulcher. uel illae quae here palliō
mē reprehenderunt. Pyrg. quid eae dixerunt tibi.
#ART# Rogitabant:  ¤ hicine Achilles est. ¤  inquit mihī.
 ¤ immō eius frater ¤  inquam  ¤ est ¤ . ibi illārum altera
 ¤ ergō mecastor pulcher est ¤  inquit mihi
 ¤ et liberalis. uide caesaries quam decet.
ne illae sunt fortunatae quae cum istō cubant. ¤ 
#PYRG# itane aibant tandem. Art. Quaen mē ambae obsecrauerint,
ut tē hodiē quasi pompam illa praeterducerem.
#PYRG# nimiast miseria nimis pulchrum esse hominem. Art. Immō itast.
molestae sunt: orant, ambiunt, exobsecrant
uidere ut liceat, ad sēsē arcessi iubent,
ut tuō nōn liceat dare operam negotiō.
#PYRG# Videtur tempus esse, ut eamus ad forum,
ut in tabellis quos cōnsignaui hic heri
latrones, ibus denumerem stipendium.
nam rex Seleucus mē opere orauit maxumo,
ut sibi latrones cogerem et cōnscriberem.
regi hunc diem mihi operam decretumst dare.
#ART# age eamus ergō. Pyrg. Sequimini, satellites.—

II.I
Palaestriō Mihi ad enarrandum hoc argūmentum est comitas,
sī ad auscultandum uostra erit benignitas.
quī autem auscultare nolet, exsurgat foras,
ut sit ubi sedeat ille quī auscultare uolt.
nunc qua adsedistis causa in festiuō loco,
comoediai quam nōs acturi sumus
et argūmentum et nōmen uōbīs ēloquar.
Alazon Graece huic nōmen est comoediae,
id nōs Latine gloriosum dicimus.
hoc oppidum Ephesust. illest miles meus erus,
quī hinc ad forum abiit, gloriosus, impudēns,
stercoreus, plenus periuri atque adulterī.
ait sēsē ultrō omnis mulieres sectarier:
is deridiculost, quaqua incedit, omnibus.
itaque hic meretrices, labiis dum ductant eum,
maiorem partem uideas ualgis sauiis.
nam egō haū diū apud hunc seruitūtem seruiō.
id uolō uōs scire, quō modō ad hunc deuenerim
in seruitūtem ab eō cui seruiui prius.
date operam, nam nunc argūmentum exordiar.
erat erus Athenis mihi adulescēns optumus.
is amabat meretricem * * mātre Athenis Atticis,
et illa illum contra. quī est amor cultū optumus.
is publice legatus Naupactum fuit
magnai rei publicai gratia.
interibi hic miles forte Athenas aduenit,
īnsinuat sēsē ad illam amicam erī †
occēpit eius matri suppalparier
uino, ornamentis opiparisque obsoniis,
itaque intimum ibi sē miles apud lenam facit.
ubi prīmum euenit militi huic occasio,
sublinit os illī lenae, matri mulieris,
quam erus meus amabat. nam is illius filiam
conicit in nauem miles clam matrem suam,
eamque hūc inuitam mulierem in Ephesum aduehit.
ubi amicam erilem Athenis auectam scio,
egō quantum uiuos possum mihi nauem paro,
īnscendo, ut eam rem Naupactum ad erum nuntiem.
ubi sumus prouecti in altum, fit quod <di> uolunt,
capiunt praedones nauem illam ubi uectus fui:
prius perii quam ad erum ueni, quō ire occeperam.
ille <quī> mē cēpit dat mē huic donō militī.
hic postquam in aedis mē ad sē deduxit domum,
uideō illam amicam erilem, Athenis quae fuit.
ubi contra aspexit mē, oculis mihi signum dedit,
ne sē appellarem. deinde, postquam occasiō est,
conqueritur mecum mulier fortunas suas:
ait sēsē Athenas fugere cupere ex hac domu,
sēsē illum amāre meum erum, Athenis quī fuit,
neque peius quemquam odisse quam istum militem.
egō quoniam īnspexi mulieris sententiam,
cepi tabellas, cōnsignaui, clanculum
dedi mercatori cuidam, quī ad illum deferat
meum erum, quī Athenis fuerat, quī hanc amauerat,
ut is hūc ueniret. is nōn spreuit nuntium.
nam et uenit et is in proximō hic deuertitur
apud suom paternum hospitem, lepidum senem.
isque illī amantī suō hospiti mōrem gerit
nosque opera cōnsilioque adhortatur, iuuat.
itaque egō paraui hic intus magnas machinas,
quī amantis una inter sē facerem conuenas.
nam unum conclaue, concubinae quod dedit
miles, quō nēmō nisi eapse īnferret pedem,
in eō conclaui egō perfodi parietem,
qua commeatus clam esset hinc hūc mulierī.
et sene sciente hoc feci: is cōnsilium dedit.
nam meus cōnseruos est homō haud magni preti,
quem concubinae miles custodem addidit.
ei nōs facetis fabricis et doctis dolis
glaucumam ob oculos obiciemus eumque ita
faciemus ut quod uiderit ne uiderit.
et mox ne erretis, haec duarum hodiē uicem
<suam> et hinc et illinc mulier feret imāginem,
atque eadem erit, uerum alia esse adsimulabitur.
ita sublinetur os custodi mulieris.
sed foris concrepuit hinc ā uicinō sene.
ipse exit: hic illest lepidus quem dīxī senex.

II.II
Periplectomenus Ni hercle diffregeritis talos posthac quemque in tegulis
uideritis alienum, egō uostra faciam latera lorea.
mī equidem iam arbitri uicini sunt, meae quid fiat domī,
ita per impluuium intrō spectant. nunc adeō edicō omnibus:
quemque ā milite hoc uideritis hominem in nostris tegulis,
extra unum Palaestrionem, hūc deturbatote in uiam.
quod ille gallinam aut columbam sē sectari aut simiam
dicat, disperiistis ni usque ad mortem male mulcassitis.
atque adeō ut ne legi fraudem faciant aleariae,
adcuratote ut sine talis domī agitent conuiuium.
#PAL# nesciō quid malefactum ā nostra hic familiast, quantum audiō:
ita hic senex talos elidi iussit cōnseruis meis.
sed mē excepit: nihili facio, quid illis faciat ceteris.
adgrediar hominem. Per. Estne aduorsum hic quī aduenit Palaestrio.
#PAL# quid agis, Periplectomene. Per. Haū multos hominēs, sī optandum foret,
nunc uidere et conuenire quam tē mauellem. Pal. quid est.
quid tumultuas cum nostra familia. Per. Occisi sumus.
#PAL# quid negotist. Per. Res palamst. Pal. Quae rēs palamst. Per. De tegulis
modō nesciō quis īnspectauit uestrum familiarium
per nostrum impluuium intus apud nōs Philocomasium atque hospitem
osculantis. Pal.quis homō id uidit. Per. Tuos cōnseruos. Pal.quis is homost.
Per. Nescio, ita abripuit repente sēsē subitō. Pal. Suspicor
mē periisse. Per. V.I abit, conclamō:  ¤ heus quid agis tu ¤  inquam  ¤ in tegulis. ¤ 
ille mihi abiēns ita respondit  ¤ sē sectari simiam. ¤ 
#PAL# Vae mihi misero, quoi pereundumst propter nihili bestiam.
sed Philocomasium hicine etiam nunc est. Per. Quom exibam, hic erat.
#PAL# i sis, iube trānsire hūc quantum possit, sē ut uideant domī
familiares, nisi quidem illa nōs uolt, quī seruī sumus,
propter amorem suom omnēs crucibus contubernales darī.
Per. Dixi egō istuc. nisi quid aliud uis. Pal. Volō. hoc ei dicitō:
profectō ut ne quoquam de ingeniō degrediatur muliebri
earumque artem et disciplinam optineat colere. Per. Quem ad modum.
#PAL# Vt eum, quī hic sē uidit, uerbis uincat, ne is sē uiderit.
siquidem centiēns hic uisa sit, tamen īnfitias eat.
os habet, linguam, perfidiam, malitiam atque audaciam,
cōnfidentiam, cōnfirmitatem, fraudulentiam.
quī arguat sē, eum contra uincat iureiurandō suō:
domī habet animum falsiloquom, falsificum, falsiiurium,
domī dolos, domī delenifica facta, domī fallacias.
nam mulier holitori numquam supplicat, sī quast mala:
domī habet hortum et condimenta ad omnis mōrēs maleficos.
Per. Egō istaec, sī erit hic, nuntiabō. sed quid est, Palaestrio,
quod uolutas tute tecum in corde. Pal. Paulisper tace,
dum egō mihi cōnsilia in animum conuocō et dum cōnsulō
quid agam, quem dolum dolosō contra cōnseruō parem,
quī illam hic uidit osculantem, id uisum ut ne uisum siet.
Per. Quaere: egō hinc abscesserō aps tē hūc interim. illuc sis uide,
quem ad modum adstitit, seuerō fronte curāns cogitāns.
pectus digitis pultat, cor crēdō euocaturust foras.
ecce auortit: nixus laeuō in femine habet laeuam manum,
dextera digitis rationem computat, ferit femur
dexterum. ita uehementer icit: quod agat aegre suppetit.
concrepuit digitis: laborat. crēbrō commutat status,
eccere autem capite nutat: nōn placet quod repperit.
quidquid est, incoctum nōn expromet, bene coctum dabit.
ecce autem aedificat: columnam mentō suffigit suō.
apage, nōn placet profectō mī illaec aedificatiō.
nam os columnatum poetae esse indaudiui barbaro,
cui bini custodes semper totis horis occubant.
euge, euscheme hercle astitit et dulice et comoedice.
numquam hodiē quiescet prius quam id quod petit perfecerit.
habet opinor. age sī quid agis, uigila, ne somnō stude,
nisi quidem hic agitare mauis uarius uirgis uigilias.
tibi egō dicō. an heri maduisti. heus tē adloquor, Palaestriō:
uigila inquam, expergiscere inquam, lucet hoc inquam. Pal. Audiō.
Per. Viden hostis tibi adesse tuoque tergō obsidium. cōnsule,
arripe opem auxiliumque ad hanc rem: propere hoc, nōn placide decet.
anteueni aliqua aut tū aliquosum circumduce exercitum,
coge in obsidium perduellis, nostris praesidium para.
interclude inimicis commeatum, tibi muni uiam
qua cibatus commeatusque ad tē et legiones tuas
tutō possit peruenire: hanc rem age, rēs subitaria est.
[reperi, comminiscere, cedō calidum cōnsilium cito,
quae hic sunt uisa ut uisa ne sint, facta ut facta ne sient.
magnam illic homō rem incipissit, magna munit moenia.]
tū unus sī recipere hoc ad tē dicis, cōnfidentiast
nōs inimicos profligare posse. Pal. Dicō et recipiō
ad mē. Per. Et egō impetrare dicō id quod petis. Pal. At tē Iuppiter
bene amet. Per. Auden participare mē quod commentuss. Pal. Tace,
dum in regionem astutiarum mearum tē induco, ut scias
iuxta mecum mea cōnsilia. Per. Salua sumes indidem.
#PAL# erus meus elephanti coriō circumtentust, nōn suo,
neque habet plus sapientiai quam lapis. Per. Egō istuc sciō.
#PAL# nunc sic rationem incipisso, hanc īnstituam astutiam,
ut Philocomasiō hūc sororem geminam germanam alteram
dicam Athenis aduenisse cum amatore aliquō suo,
tam similem, quam <lacte> lactist. apud <tē> eos hic deuortier
dicam hospitiō. Per. Euge euge, lepide, laudō commentum tuom.
#PAL# Vt sī illic concriminatus sit aduorsum militem
meus cōnseruos, eam uidisse hic cum alienō oscularier,
eam arguam uidisse apud tē contra cōnseruom meum
cum suō amatore amplexantem atque osculantem. Per. Immō optume.
idem egō dicam, sī <ex> mē exquiret miles. Pal. Sed simillimas
dicitō esse, et Philocomasiō id praecipiendum est ut sciat,
ne titubet, sī exquiret ex ea miles. Per. Nimis doctum dolum.
sed sī ambas uidere in unō miles conciliō uolet,
quid agimus. Pal. Facilest: trecentae possunt causae conligi:
 ¤ nōn domist, abiit ambulatum, dormit, ornatur, lauat,
prandet, potat: occupatast, operae nōn est, nōn potest ¤ ,
quantum uis prolationum, dum modō hunc prima uia
inducamus, uera ut esse credat quae mentibimur.
Per. Placet ut dicis. Pal. Intrō abi ergo, et sī isti est mulier, eam iube
citō domum trānsire, atque haec ei dice mōnstra praecipe,
ut teneat cōnsilia nostra, quem ad modum exorsi sumus,
de gemina sorore. Per. Docte tibi illam perdoctam dabō.
numquid aliud. Pal. Intrō ut abeas. Per. Abeō.—Pal. Et quidem egō ibō domum
atque hominem inuestigandō operam huic dissimulabiliter dabo,
quī fuerit cōnseruos quī hodiē sit sectatus simiam.
nam ille nōn potuit quīn sermone suō aliquem familiarium
participauerit de amica erī, sēsē uidisse eam
hic in proximō osculantem cum alienō adulescentulō.
noui mōrem: egomet tacere nequeō sōlus quod sciō.
sī inueniō quī uidit, ad eum uineas pluteosque agam:
rēs paratast, ui pugnandoque hominem caperest certa rēs.
sī ita nōn reperio, ibō odorāns quasi canis uenaticus,
usque donec persecutus uolpem erō uestigiis.
sed fores crepuerunt nostrae, egō uoci moderabor meae.
nam illic est Philocomasiō custos meus cōnseruos quī it foras.

II.III
Sceledrus Nisi quidem egō hodiē ambulaui dormiēns in tegulis,
certō edepol sciō mē uidisse hic proxumae uiciniae
Philocomasium erilem amicam sibi malam rem quaerere.
#PAL# hic illam uidit osculantem, quantum hunc audiui loquī.
Scel.quis hic est. Pal. Tuos cōnseruos. quid agis, Sceledre. Scel. Te, Palaestrio,
uolup est conuenisse. Pal. quid iam. aut quid negotist. fac sciam.
#SCEL# metuo—Pal. quid metuis. Scel. Ne hercle hodiē, quantum hic familiariumst,
maxumum in malum cruciatumque īnsuliamus. Pal. Tū sali
sōlus, nam egō istam īnsulturam et desulturam nil moror.
#SCEL# nescis tū fortasse, apud nōs facinus quod natumst nouom.
#PAL# Quod id est facinus. Scel. Impudicum. Pal. Tute scias soli tibi,
mihi ne dixis, scire nolō. Scel. Non enim faciam quīn scias.
simiam hodiē sum sectatus nostram in hōrum tegulis.
#PAL# edepol, Sceledre, homō sectatuss nihili nequam bestiam.
#SCEL# di tē perdant. Pal. Te istuc aequom—quoniam occepisti, eloquī.
#SCEL# Forte fortuna per impluuium hūc despexi in proxumum,
atque egō illī aspiciō osculantem Philocomasium cum alterō
nesciō quō adulescente. Pal. Quod ego, Sceledre, scelus ex tē audio.
#SCEL# profectō uīdī. Pal. Tutin. Scel. Egomet duobus his oculis meis.
#PAL# abi, nōn uerisimile dicis, neque uidistī. Scel. Num tibi
lippus uideor. Pal. Medicum istuc tibi meliust percontarier.
uerum enim tū istam, sī tē di ament, temere haū tollas fabulam:
tuis nunc cruribus capitique fraudem capitalem hinc creas.
nam tibi iam ut pereas paratum est dupliciter, nisi supprimis
tuom stultiloquium. Scel.quī uērō dupliciter. Pal. Dicam tibī.
primumdum, sī falsō īnsimulas Philocomasium, hoc perieris.
iterum, sī id uerumst, tū ei custos additus <eō> perieris.
#SCEL# quid fuat mē, nesciō: haec mē uidisse egō certō sciō.
#PAL# pergin, īnfelix. Scel. quid tibi uis dicam nisi quod uiderim.
quīn etiam nunc intus hic in proxumost. Pal. Ehō an nōn domist.
#SCEL# Vise, abi intrō tute, nam egō mī iam nil credi postulō.
#PAL# certum est facere.—Scel. Hic tē opperiar. eadem illī īnsidias dabo,
quam mox horsum ad stabulum iuuenix recipiat sē <ā> pabulō.
quid egō nunc faciam. custodem mē illī miles addidit:
nunc sī indicium facio, interiī. sī taceo, <interii> tamen,
sī hoc palam fuerit. quid peius muliere aut audacius.
dum egō in tegulis sum, illaec sēsē ex hospitiō edit foras.
edepol facinus fēcit audax. hocine sī miles sciat,
crēdō hercle hās sustollat aedis totas atque hunc in crucem.
hercle quidquid est, mussitabō potius quam inteream male.
nōn egō possum quae ipsa sēsē uenditat tutarier.
#PAL# sceledre, Sceledre, quis homō in terra tē alter est audacior.
quis magis dis inimicis nātus quam tū atque iratis. Scel. quid est.
#PAL# iuben tibi oculos exfodiri, quibus id quod nusquam est uides.
#SCEL# quid, nusquam. Pal. Non egō tuam empsim uitam uitiosa nuce.
Sc. quid negotist. Pal. quid negoti sit rogas. Sc. Cur nōn rogem.
#PAL# nōn tū tibi istam praetruncari linguam largiloquam iubes.
#SCEL# Quam ob rem iubeam. Pal. Philocomasium eccam domī, quam in proxumō
uidisse aibas tē osculantem atque amplexantem cum alterō.
#SCEL# mirumst loliō uictitare tē tam uili triticō.
#PAL# quid iam. Scel.quia luscitiosuss. Pal. Verbero, edepol tū quidem
caecus, nōn luscitiosuss. nam illa quidem * domī.
#SCEL# quid, domī. Pal. Domi hercle uērō. Scel. Abi, ludis mē, Palaestriō.
Pa. Tum mihi sunt manus inquinatae. Sc.quī dum. Pa.quia ludō lutō.
#SCEL# Vae capiti tuō. Pal. <Tuo> istuc, Sceledre, promittō fore,
nisi oculos orationemque aliam commutas tibī.
sed fores concrepuerunt nostrae. Scel. At egō ilicō obseruō foris.
nam nihil est qua hinc hūc trānsire ea possit nisi rectō ostiō.
#PAL# quīn domī eccam. nesciō quae tē, Sceledre, scelera suscitant.
#SCEL# mihi egō uideo, mihi egō sapio, <mihi> egō crēdō plurumum:
mē homō nēmō deterrebit, quīn ea sit in his aedibus.
hic obsistam, ne imprudenti hūc ea sē subrepsit mihī.
#PAL# meus illic homō est, deturbabō iam egō illum de pugnaculis.
uin iam faciam, ut stultiuidum * fateare. Scel. Age face.
#PAL# neque tē quicquam sapere corde neque oculis uti. Scel. Volō.
#PAL# nempe tū istic ais esse erilem concubinam. Scel. Atque arguō
eam mē uidisse osculantem hic intus cum alienō uirō.
#PAL# scin tū nullum commeatum hinc esse ā nōbīs. Scel. Sciō.
#PAL# neque solarium neque hortum, nisi per impluuium. Scel. Sciō.
#PAL# quid nunc. sī ea domist, sī facio, ut eam exire hinc uideas domo,
dignun es uerberibus multis. Scel. Dignus. Pal. Serua istas fores,
ne tibi clam sē subterducat istinc atque hūc trānseat.
#SCEL# cōnsilium est ita facere. Pal. Pede egō iam illam hūc tibi sistam in uiam.—
#SCEL# agedum ergō face. uolō scire, utrum egon id quod uīdī uiderim
an illic faciat, quod facturum dicit, ut ea sit domī.
nam egō quidem meos oculos habeō nec rogō utendos foris.
sed hic illī subparasitatur semper, hic eae proxumust,
primus ad cibum uocatur, primō pulmentum datur.
nam illic noster est fortasse circiter triennium,
neque cuiquam quam illī in nostra meliust famulō familia.
sed egō hoc quod ago, id mē agere oportet, hoc obseruare ostium.
sic obsistam. hac quidem pol certō uerba mihi numquam dabunt.

II.IV
#PAL# praecepta facitō ut memineris. Philocomasium Totiēns monere mirumst.
#PAL# at metuō ut satis sis subdola. Phil. Cedō uel decem, edocebō
minime malas ut sint malae, mihi solae quod superfit.
#PAL# age nunciam īnsiste in dolos. egō abs tē procul recedam.
quid ais tu, Sceledre. Scel. Hanc rem gerō. habeō auris, loquere quiduis.
#PAL# crēdō egō istoc extemplō tibi esse eundum actutum extra portam,
dispessis manibus, patibulum quom habebis. Scel. Quamnam ob rem.
#PAL# Respice dum ad laeuam: quis illaec est mulier. Scel. Prō di immortales,
erī concubinast haec quidem. Pal. Mihi quoque pol ita uidetur.
age nunciam, quandō lubet—Scel. quid agam. Pal. Perire propera.
#PHIL# ubi iste est bonus seruos, quī probri mē maxumi innocentem
falsō īnsimulauit. Pal. Em tibi, hic mihi dīxit tibi quae dīxī.
#PHIL# tun mē uidisse in proxumō hic, sceleste, ais osculantem.
#PAL# atque cum alienō adulescentulō dīxit. Scel. Dixi hercle uērō.
#PH# Tun mē uidisti. #S# atque his quidem hercle oculis. #PH# Carebis, crēdō,
quī plus uident quam quod uident. Scel. Numquam hercle deterrebor
quīn uiderim id quod uiderim. Phil. Egō stulta et mora multum,
quae cum hoc īnsanō fabuler, quem pol egō capitis perdam.
#SCEL# noli minitari: sciō crucem futuram mihi sepulcrum.
ibi meī sunt maiores siti, pater, auos, proauos, abauos.
nōn possunt mihi minaciis tuis hisce oculi exfodirī.
sed paucis uerbis tē uolō, Palaestriō. opsecrō tē,
unde exit haec. Pal. unde nisi domo. Scel. Domo. Pal. #M# uiden. Scel. Te uideō.
nimis mirumst facinus, quō modō haec hinc hūc trānsire potuit.
nam certō neque solariumst apud nōs neque hortus ullus
neque fenestra nisi clatrata. nam certe egō tē hic intus uīdī.
#PAL# pergin, sceleste, intendere hanc arguere. Phil. Ecastor ergō
mī haū falsum euenit somnium, quod noctū hac somniauī.
#PAL# quid somniasti. Phil. Egō ēloquar. sed amabō aduortite animum.
hac nocte in somnis mea soror geminast germana uisa
uenisse Athenis in Ephesum cum suō amatore quodam.
ei ambō hospitiō hūc in proxumum mihi deuortisse uisī.
#PAL# palaestrionis somnium narratur. perge porrō.
#PHIL# egō laeta uisa, quia soror uenisset, propter eandem
suspicionem maximam sum uisa sustinere.
nam arguere in somnis mē meus mihi familiaris uisust,
mē cum alienō adulescentulo, quasi nunc tu, esse osculatam,
quom illa osculata mea soror gemina esset suompte amicum.
id mē īnsimulatam perperam falsum esse somniauī.
#PAL# satin eadem uigilanti expetunt quae in somnis uisa memoras.
eū hercle praesēns somnium. abi intrō et comprecare.
narrandum egō istuc militi cēnsebō. Phil. Facere certum est,
neque mē quidem patiar probri falsō impune īnsimulatam.—
#SCEL# timeō quid rērum gesserim, ita dorsus totus prurit.
#PAL# scin tē periisse. Scel. Nunc quidem domī certō est. certa rēs est
nunc nostrum obseruare ostium, ubi ubist. Pal. At, Sceledre, quaeso,
ut ad id exemplum somnium quam simile somniauit
atque ut tū suspicatus es eam uidisse osculantem.
#SCEL# nesciō quid credam egomet mihi iam, ita quod uidisse crēdō
mē id iam nōn uidisse arbitror. Pal. Ne tū hercle sero, opinor,
resipisces: sī ad erum haec rēs prius † deuenerit, peribis pulchre.
#SCEL# nunc demum experior, mī ob oculos caliginem opstitisse.
#PAL# dudum edepol planum est id quidem, quae hic usque fuerit intus.
#SCEL# nihil habeō certi quid loquar: nōn uīdī eam, etsī uīdī.
#PAL# ne tū edepol stultitia tua nōs paene perdidisti:
dum tē fidelem facere erō uoluisti, absumptuss paene.
sed fores uicini proxumi crepuerunt. conticiscam.

II.u
#PHIL# inde ignem in aram, ut Ephesiae Dianae laeta laudes
gratesque agam eique ut Arabicō fumificem odore amoene,
quom mē in locis Neptuniis templisque turbulentis
seruauit, saeuis fluctibus ubi sum adflictata multum.
#SCEL# palaestrio, ō Palaestriō. Pal. O Sceledre, Sceledre, quid uis.
#SCEL# haec mulier, quae hinc exit modo, estne erilis concubina
Philocomasium, an nōn est ea. Pal. Hercle opinor, ea uidetur.
sed facinus mirum est, quō modō haec hinc hūc trānsire potuit,
sī quidem east. Scel. An dubium tibi est eam esse hanc. Pal. Ea uidetur.
#SCEL# adeamus, appellemus. heus, quid istuc est, Philocomasium.
quid tibi istic in istisce aedibus debetur, quid negotist.
quid nunc taces. tecum loquor. Pal. Immō edepol tute tecum.
nam haec nil respondet. Scel. Te adloquor, uiti probrique plena,
quae circum uicinos uagas. Phil.quīcum tū fabulare.
Scel.quīcum nisi tecum. Phil.quis tū homō es, aut mecum quid est negoti.
#SCEL# #M# rogas homō quī sim. Phil.quīn egō hoc rogem quod nesciam.
#PAL# quis egō sum igitur, sī hunc ignoras. Phil. Mihi odiosus, quisquis es,
et tū et hic. Sc. Non nōs nouisti. #PH# Neutrum. Sc. Metuō maxume,
#PAL# quid metuis. Scel. Enim ne <nos> nosmet perdiderimus uspiam.
nam nec tē neque mē nouisse ait haec. Pal. Persectari hic uolō,
Sceledre, nōs nostri an alieni simus, ne dum quispiam
nōs uicinorum imprudentis aliquis immutauerit.
#SCEL# certe equidem noster sum. Pal. Et pol egō. quaeris tu, mulier, malum.
tibi egō dico, heus, Philocomasium. Phil. Quae tē intemperiae tenent,
quī mē perperam perplexō nomine appelles. Pal. Eho,
quis igitur uocare. Phil. Diceae nōmen est. Scel. Iniuria es,
falsum nōmen possidere, Philocomasium, postulas.
ἄδικος es tu, nōn δικαία, et meō erō facis iniuriam.
#PHIL# egone. Scel. Tu<ne>. Phil. Quae heri Athenis Ephesum adueni uesperi
cum meō amatore, adulescente Atheniēnsi. Pal. Dic mihi,
quid hic tibi in Ephesō est negoti. Phil. Geminam germanam meam
hic sororem esse indaudiui, eam ueni quaesitum. Scel. Mala es.
#PHIL# immō ecastor stulta multum, quae uobiscum fabuler.
abeō. Scel. Abire nōn sinam tē. Phil. Mitte. Scel. Manifestaria es.
nōn omittō. Phil. At iam crepabunt mihi manus, malae tibi,
nisi mē omittis. Scel. quid, malum, astas. quīn tenes altrīnsecus.
#PAL# nil moror negotiosum mī esse tergum. quī sciō
an ista nōn sit Philocomasium atque alia eius similis sit.
#PHIL# mittis mē an nōn mittis. Scel. Immō ui atque inuitam ingratiis,
nisi uoluntate ibis, rapiam tē domum. Phil. Hosticum hoc mihi
domicilium est, Athenis domus est Atticis. egō istam domum
neque moror neque uōs quī hominēs sitis noui neque sciō.
#SCEL# lege agitō: tē nusquam mittam, nisi das firmatam fidem,
tē hūc, sī omisero, intrō ituram. Phil. Vi mē cogis, quisquis es.
dō fidem, sī omittis, istō mē intrō ituram quō iubes.
Sc. Ecce omittō. #PH# At egō abeō missa.—Sc. Muliebri fēcit fide.
#PAL# sceledre, manibus amisisti praedam. tam east quam potis
nostra erilis concubina. uin tū facere hoc strenue.
#S# quid faciam. P. Ecfer mihi machaeram hūc intus. #S# quid facies ea.
#PAL# intrō rumpam recta in aedis: quemque hic intus uiderō
cum Philocomasiō osculantem, eum egō obtruncabō extempulō.
#SCEL# Visanest ea esse. Pal. Immō edepol plane east. Scel. Sed quō modō
dissimulabat. Pa. Abi, machaeram hūc ecfer. Sc. Iam faxō hic erit.—
#PAL# neque eques neque pedes profectost quisquam tanta audacia,
quī aeque faciat cōnfidenter quicquam quam mulier facit.
ut utrubique orationem docte diuisit suam,
ut sublinitur os custodi cauto, cōnseruō meō.
nimis beat quod commeatus trānstinet trāns parietem.
#SCEL# heus, Palaestrio, machaera nihil opust. Pal. quid iam, aut quid est.
#S# domī eccam erilem concubinam. P. quid, domī. #S# in lectō cubat.
#PAL# edepol ne tū tibi malam rem repperisti, ut praedicas.
#SCEL# quid iam. Pal.quia hanc attingere aususs mulierem hinc ex proxumō.
#SCEL# magis hercle metuō. Pal. Sed numquam quisquam faciet quīn soror
istaec sit gemina huius: eam pol tū osculantem hic uideras.
#SCEL# id quidem palam est eam esse, ut dicis. quid propius fuit,
quam ut perirem, sī elocutus essem ero. Pal. Ergo, sī sapis,
mussitabis: plus oportet scire seruom quam loquī.
egō abeō ā tē, ne quid tecum cōnsili commisceam,
atque apud hunc erō uicinum. tuae mihi turbae nōn placent.
erus sī ueniet, sī mē quaeret, hic erō: hinc mē arcessitō.—

II.ui
Sceledrus Satin abiit ille neque erile negotium
plus curat, quasi nōn seruitūtem seruiat.
certō illa quidem hic nunc intus est in aedibus,
nam egomet cubantem eam modō offendi domī.
certum est nunc obseruationi operam dare.
Periplectomenus nōn hercle hisce hominēs mē marem, sed feminam
uicini rentur esse seruī militis:
ita mē ludificant. meamne hic inuitam hospitam,
quae heri hūc Athenis cum hospite aduenit meo,
tractatam et ludificatam, ingenuam et liberam.
#SCEL# perii hercle, hic ad mē recta habet rectam uiam.
metuō, illaec mihi rēs ne malō magnō fuat,
quantum hunc audiui facere uerborum senem.
Per. Accedam ad hominem. tun, Sceledre, hic, scelerum caput,
meam ludificauisti hospitam ante aedis modo.
#SCEL# Vicine, ausculta quaesō. Per. Egō auscultem tibi.
#SCEL# expurigare uolō mē. Per. Tun tē expuriges,
quī facinus tantum tamque indignum feceris.
an quia latrocinamini, arbitramini
quiduis licere facere uōbīs, uerbero.
#SCEL# licetne. Per. At ita mē di deaeque omnis ament,
nisi mihi supplicium uirgeum de tē datur
longum diutinumque, ā mane ad uesperum,
quod meas cōnfregisti imbricis et tegulas,
ibi dum condignam tē sectatuss simiam,
quodque inde īnspectauisti meum apud mē hospitem
amplexum amicam, quom osculabatur, suam,
quodque concubinam erilem īnsimulare ausus es
probri pudicam meque summi flagiti,
tum quod tractauisti hospitam ante aedis meam:
nisi mihi supplicium stimuleum de <tē> datur,
dedecoris pleniorem erum faciam tuom,
quam magnō uentō plenumst undarum mare.
#SCEL# ita sum coactus, Periplectomene, ut nesciam
utrum mē postulare prius * tecum aequom siet.
nisi <sī> istaec nōn est haec neque <haec> istast, mihi
mē expurigare tibi uidetur aequius.
sicut etiam nunc nesciō quid uiderim:
itast ista huius similis nostrai tua,
siquidem nōn eadem est. Per. Vise ad mē intro, iam scies.
#SCEL# licetne. Per.quīn tē iubeō. et placide noscita.
#SCEL# ita facere certum est.—Per. Heus, Philocomasium, citō
trānscurre curriculō ad nos, ita negotiumst.
post, quandō exierit Sceledrus ā nōbīs, citō
trānscurritō ad uōs rursum curriculō domum.
nunc pol egō metuō ne quid īnfuscauerit.
sī hic nōn uidebit mulierem—aperitur foris.
#SCEL# prō di immortales, similiorem mulierem
magisque eandem, ut pote quae nōn sit eadem, nōn reor
deōs facere posse. Per. quid nunc. Scel. Commerui malum.
Per. quid igitur. eanest. Scel. Etsi east, nōn est ea.
Per. Vidistin istam. Scel. Vidi, et illam et hospitem,
complexam atque osculantem. Per. Eanest. Scel. Nesciō.
Pe. Vin scire plane. Sc. Cupiō. Pe. Abi intrō ad uōs domum
continuo, uide sitne istaec uostra intus. Scel. Licet,
pulchre admonuistī. iam egō ad tē exibō foras.—
Per. Numquam edepol hominem quemquam ludificarier
magis facete uīdī et magis miris modis.
sed eccum egreditur. Scel. Periplectomene, tē opsecrō
per deōs atque hominēs perque stultitiam meam
perque tua genua—Per. quid opsecras mē. Scel. īnscitiae
meae et stultitiae ignoscas. nunc demum sciō
mē fuisse excordem, caecum, incogitabilem.
nam Philocomasium eccam intus. Per. quid nunc, furcifer.
uidistin ambas. Scel. Vidī. Per. Erum exhibeas uolō.
#SCEL# meruisse equidem mē maxumum fateor malum,
et tuae fecisse mē hospitae aiō iniuriam.
sed meam esse erilem concubinam cēnsui,
cui mē custodem erus addidit miles meus.
nam ex unō puteō similior numquam potis
aqua aquai sumi quam haec est atque ista hospita.
et mē despexe ad tē per impluuium tuom
fateor. Per. quid ni fateare, egō quod uiderim.
et ibi osculantem meum hospitem cum ista hospita
uidisti. Scel. Vidi (cur negem quod uiderim.),
sed Philocomasium mē uidisse cēnsuī.
Per. Ratun istic mē hominem esse omnium minimi preti,
sī egō mē sciente paterer uicinō meō
eam fieri apud mē tam īnsignite iniuriam.
#SCEL# nunc demum ā mē īnsipienter factum esse arbitror,
cum rem cognoscō. at nōn malitiose tamen
fecī. Per. Immō indigne. nam hominem seruom suos
domitos habere oportet oculos et manus
orationemque. Scel. Egone sī post hunc diem
muttiuero, etiam quod egomet certō sciam,
datō excruciandum mē: egomet mē dedam tibī.
nunc hoc mī ignosce quaesō. Per. Vincam animum meum,
ne malitiose factum id esse aps tē arbitrer.
ignoscam tibi istuc. Scel. At tibi di faciant bene.
Per. Ne tū hercle, sī tē di ament, linguam comprimes
posthac, etiam illud quod scies nesciueris
nec uideris quod uideris. Scel. Bene mē mones,
ita facere certum est. sed satine oratuss. Per. Abī.
#SCEL# numquid nunc aliud mē uis. Per. Ne mē noueris.
#SCEL# dedit hic mihi uerba. quam benigne gratiam
fēcit, ne iratus esset. sciō quam rem gerat:
ut miles cum extemplō ā forō adueniat domum,
domī comprehendar. una hic et Palaestriō
mē habent uenalem: sēnsi et iam dudum sciō.
numquam hercle ex ista nassa egō hodiē escam petam.
nam iam aliquō aufugiam et mē occultabō aliquot dies,
dum haec cōnsilescunt turbae atque irae leniunt.
nam uni satis populō impiō merui malī.—
[uerum tamen de mē quidquid est, ibō hinc domum.]
Per. Illic hinc abscessit. sat edepol certō scio,
occisam saepe sapere plus multō suem:
quoin id adimatur ne id quod uidit uiderit.
nam illius oculi atque aures atque opiniō
trānsfugere ad nos. usque adhuc actum est probe.
nimium festiuam mulier operam praehibuit.
redeō in senatum rusum. nam Palaestriō
domī nunc apud mē est, Sceledrus nunc autemst foris:
frequēns senatus poterit nunc haberier.
ibō intro, ne, dum absum, alter sorti defuat.—

III.I
Palaestriō Cohibete intra limen etiam uōs parumper, Pleusicles,
sinite mē prius perspectare, ne uspiam īnsidiae sient
concilium quod habere uolumus. nam opus est nunc tutō loco,
unde inimicus ne quis nostri spolia capiat cōnsilī.
nam bene cōnsultum incōnsultum est, sī id inimicis usuist,
neque potest quīn, sī id inimicis usuist, obsit tibī.
[nam bene <cōnsultum> cōnsilium surripitur saepissime,
sī minus cum cura aut cautella locus loquendi lectus est.]
quippe quī, sī resciuere inimici cōnsilium tuom,
tuopte tibi cōnsiliō occludunt linguam et cōnstringunt manus,
atque eadem quae illis uoluisti facere, illī faciunt tibī.
sed speculabor, ne quis aut hinc aut ab laeua aut dextera
nostrō cōnsiliō uenator adsit cum auritis plagis.
sterilis hinc prospectus usque ad ultumam est plateam probe.
euocabō. heus Periplectomene et Pleusicles, progrediminī.
Periplectomenus Ecce nōs tibi oboedientes. Pal. Facilest imperium in bonīs.
sed uolō scire: eodem cōnsilio, quod intus meditati sumus,
gerimus rem. Per. Magis nōn potest esse ad rem utibile. Pal. Immō *
quid tibi, Pleusicles. Pleusicles Quodne uōbīs placeat, displiceat mihi.
quis homō sit magis meus quam tū es. Pal. Loquere lepide et commode.
Per. Pol ita decet hunc facere. Pl. At hoc mē facinus miserum macerat
meumque cor corpusque cruciat. Per. quid id est quod cruciat. cedō.
Pleus. #M# tibi istuc aetatis hominī facinora puerilia
obicere, neque tē decora neque tuis uirtutibus.
ea tē expetere ex opibus summis meī honoris gratia
mihique amantī ire opitulatum atque ea tē facere facinora,
quae istaec aetas fugere facta magis quam sectari solet:
eam pudet mē tibi in senecta obicere sollicitudinem.
#PAL# nouō modō tū homō amas, siquidem tē quicquam quod faxis pudet.
nihil amas, umbra es amantis magis quam amator, Pleusicles.
Pleus. Hancine aetatem exercere <meī> mē amoris gratia.
Per. quid ais tu. itane tibi egō uideor oppidō Acherunticus.
tam capularis, tamine tibi diū uideor uitam uiuere.
nam equidem haud sum nātus annos praeter quinquaginta et quattuor,
clare oculis uideo, pernix sum manibus, pedibus mobilis.
#PAL# sī albicapillus hic, uidetur neutiquam ab ingeniō senex.
inest in hoc emussitata sua sibi ingenua indoles.
Pleus. Pol id quidem experior ita esse ut praedicas, Palaestriō.
nam benignitas quidem huius oppidō adulescentula est.
Per. Immo, hospes, magis cum periclum facies, magis nosces meam
comitatem erga tē amantem. Pleus. quid opus nota noscere.
Per. Vt apud <tē> exemplum experiundi habeas, ne quaeras foris.
nam nisi quī ipse amauit, aegre amantis ingenium īnspicit:
et egō amoris aliquantum habeō umorisque etiam in corpore,
neque dum exarui ex amoenis rebus et uoluptariis.
uel cauillator facetus uel conuiua commodus
item ero, neque egō oblocutor sum alteri in conuiuiō:
incommoditate abstinere mē apud conuiuas commodō
commemini et meae orationis iustam partem persequi
et meam partem itidem tacere, quom aliena est oratiō.
minime sputator, screator sum, itidem minime mucidus:
post Ephesi sum nātus, nōn enim in Apulis. nōn sum Animulas.
#PAL# ō lepidum senem, in sē sī quās memorat uirtutis habet,
atque equidem plane educatum in nutricatū Veneriō.
Per. Plus dabō quam praedicabō ex mē uenustatis tibī.
neque egō umquam alienum scortum subigitō in conuiuio,
neque praeripiō pulpamentum neque praeuortō poculum,
neque per uinum umquam ex mē exoritur discidium in conuiuiō:
sī quis ibi est odiosus, abeō domum, sermonem segregō.
Venerem, amorem amoenitatemque accubāns exerceō.
#PAL# tū quidem edepol omnis moris ad uenustatem † uacet.
cedō tris mī hominis aurichalcō contra cum istis mōribus.
Pleus. At quidem illuc aetatis quī sit nōn inuenies alterum
lepidiorem ad omnis rēs nec quī amicus amicō sit magis.
Per. Tute mē ut fateare faciam esse adulescentem mōribus,
ita apud omnis comparebō tibi rēs bene factis frequēns.
opusne erit tibi aduocatō tristi, iracundo. ecce mē.
opusne leni. leniorem dices quam mutum est mare,
liquidiusculusque erō quam uentus est fauonius.
uel hilarissimum conuiuam hinc indidem expromam tibi,
pel primarium parasitum atque obsonatorem optumum.
tum ad saltandum nōn cinaedus malacus aequest atque egō.
#PAL# quid ad illās artis optassis, sī optiō eueniat tibi.
Pleus. Huius prō meritis ut referri pariter possit gratia,
tibique, quibus nunc mē esse experior summae sollicitudinī.
at tibi tantō sumptui esse mihi molestumst. Per. Morus es.
nam in mala uxore atque inimicō sī quid sumas, sumptus est,
in bonō hospite atque amicō quaestus est quod sumitur
et quod in diuinis rebus sumptumst, sapienti lucrumst.
deum uirtūte est tē unde hospitiō accipiam apud mē comiter:
es, bibe, animō obsequere mecum atque onera tē hilaritudine.
liberae sunt aedis, liber sum autem egō: meī uolō uiuere.
nam mihi, deum uirtūte dicam, propter diuitias meas
licuit uxōrem dotatam genere summō ducere.
sed nolō mī oblatratricem in aedis intrō mittere.
#PAL# cur nōn uis. nam procreare liberos lepidumst onus.
Per. Hercle uērō liberum esse tete, id multō lepidiust.
#PAL# tū homō et alteri sapienter potis es cōnsulere et tibī.
Per. Nam bona uxor suaue ductust, sī sit usquam gentium
ubi ea possit inuenirī. uerum egone eam ducam domum,
quae mihi numquam hoc dicat  ¤ eme, mī uir, lanam, unde tibi pallium
malacum et calidum cōnficiatur tunicaeque hibernae bonae,
ne algeas hac hieme ¤  (hoc numquam uerbum ex uxore audias),
uerum prius quam galli cantent quae mē ē somnō suscitet,
dicat  ¤ da, mī uir, kalendis meam quī matrem munerem,
da quī faciam † condiat, da quod dem quinquatribus
praecantrici, coniectrici, hariolae atque haruspicae.
flagitiumst, sī nil mittetur quae superciliō spicit.
tum plicatricem clementer nōn potest quīn munerem.
iam pridem, quia nihil abstulerit, suscēnset ceriaria.
tum opstetrix expostulauit mecum, parum missum sibī.
quid. nutrici nōn missuruss quicquam, quae uernas alit. ¤ 
haec atque hōrum similia alia damna multa mulierum
mē uxore prohibent, mihi quae huius similes sermones serat.
#PAL# di tibi propitii sunt, nam hercle sī istam semel amiseris
libertatem, haud facile in eundem rusum restitues locum.
Pleus. At illa laus est, magnō in genere et in diuitiis maxumis
liberos hominem educare, generi monumentum et sibī.
Per. Quandō habeō multos cognatos, quid opus est mihi liberis.
nunc bene uiuō et fortunate atque ut uolō atque animō ut lubet.
mea bona in morte cognatis didam, inter eos partiam.
[ei apud mē aderunt, mē curabunt, uisent quid agam, ecquid uelim.]
prius quam lucet adsunt, rogitant noctū ut somnum ceperim.
[eos prō liberis habēbō, quī mihi mittunt munera.]
sacrificant: dant inde partem mihi maiorem quam sibi,
abducunt ad exta. mē ad sē ad prandium, ad cenam uocant.
ille miserrumum sē retur, minimum quī misit mihī.
illī inter sē certant donis, egomet mecum mussitō:
bona mea inhiant, mē certatim nutricant et munerant.
#PAL# nimis bona ratione nimiumque ad tē <tē> et tuam uitam habes:
et tibi sunt gemini et trigemini, sī tē bene habes, filiī.
Per. Pol sī habuissem, satis cepissem miseriarum ē liberis:
continuō excruciarer animī: sī ei forte fuisset febris,
cēnserem emorī. cecidissetue ebrius aut de equō uspiam,
metuerem ne ibi diffregisset crura aut ceruices sibī.
#PAL# huic hominī dignum est diuitias esse et diū uitam dari,
quī et rem seruat et sē bene habet suisque amicis usui est.
Pleus. O lepidum caput. ita mē di deaeque ament, aequom fuit
deōs parauisse, unō exemplō ne omnēs uitam uiuerent.
sicut merci pretium statuit quī est probus agoranomus:
quae probast mers, pretium ei statuit, prō uirtūte ut ueneat,
quae improbast, prō mercis uitiō dominum pretiō pauperat,
itidem diuos dispertisse uitam humanam aequom fuit:
quī lepide ingeniatus esset, uitam ei longinquam darent,
quī improbi essent et scelesti, is adimerent animam citō.
sī hoc parauissent, et hominēs essent minus multi mali
et minus audacter scelesta facerent facta, et postea,
quī hominēs probi essent, esset is annona uilior.
Per.quī deōrum cōnsilia culpet, stultus īnscitusque sit,
quique eos uituperet. nunc istis rebus desisti decet.
nunc uolō opsonare, ut, hospes, tua tē ex uirtūte et mea
meae domī accipiam benigne, lepide et lepidis uictibus.
Pleus. Nihil mē paenitet iam quantō sumptui fuerim tibī.
nam hospes nullus tam in amici hospitium deuorti potest,
quīn, ubi triduom continuom fuerit, iam odiosus siet.
uerum ubi dies decem continuos sit, east odiorum Ilias:
tam etsī dominus nōn inuitus patitur, seruī murmurant.
Per. Seruiendae seruituti egō seruos īnstruxi mihi,
hospes, nōn quī mī imperarent quibusue egō essem obnoxius:
sī illis aegrest mihi quod uolup est, meō remigiō rem gero,
tamen id quod odiost faciundumst cum malō atque ingratiis.
nunc, quod occepi, opsonatum pergam. Pleus. #S# certumst tibi,
commodulum obsona, ne magnō sumptū: mihi quiduis sat est.
Per.quīn tū istanc orationem hinc ueterem atque antīquam amoues.
[nam] proletariō sermone nunc quidem, hospes, utere.
nam ei solent, quandō accubuere, ubi cena adpositast, dicere:
 ¤ quid opus fuit hoc, <hospes>, sumptū tantō nostra gratia.
īnsaniuisti hercle, nam idem hoc hominibus sat erat decem. ¤ 
quod eorum causa obsonatumst culpant et comedunt tamen.
#PAL# fit pol illud ad illud exemplum. ut docte et perspecte sapit.
Per. Sed eidem hominēs numquam dicunt, quamquam adpositumst ampliter:
 ¤ iube illud demī. tolle hanc patinam. remoue pernam, nil moror.
aufer illam offam porcinam, probus hic conger frigidus,
remoue, abi aufer ¤  neminem eorum haec adseuerare audias,
sed procellunt sē et procumbunt dimidiati, dum appetunt.
#PAL# bonus bene ut malos descripsit mōrēs. Per. Haud centesimam
partem dīxī atque, otium rei sī sit, possum expromere.
#PAL# igitur id quod agitur, † hic prīmum praeuerti decet.
nunc hoc animum aduortite ambō. mihi opus est opera tua,
Periplectomene. nam egō inueni lepidam sycophantiam,
quī admutiletur miles usque caesariatus atque uti
huic amantī ac Philocomasiō hanc ecficiamus copiam,
ut hic eam abducat habeatque. Per. Dari istanc rationem uolō.
#PAL# at egō mī anulum dari istunc tuom uolō. Per. Quam ad rem usui est.
#PAL# Quandō habēbō, igitur rationem mearum fabricarum dabō.
Per. Vtere, accipe. Pal. Accipe ā mē rusum rationem doli,
quam īnstituī. Pleus. Perpurigatis damus tibi ambō operam auribus.
#PAL# erus meus ita magnus moechus mulierum est, ut neminem
fuisse aeque neque futurum crēdō. Pleus. Credō egō istuc idem.
#PAL# isque Alexandri praestare praedicat formae suam,
itaque omnis sē ultrō sectari in Ephesō memorat mulieres.
Per. Edepol quī tē de istō multi cupiunt † nōn mentirier,
sed egō ita esse ut dicis teneō pulchre. proin, Palaestrio,
quam potis tam uerba cōnfer maxime ad compendium.
#PAL# ecquam tū potes reperire forma lepida mulierem,
cui facetiarum cor pectusque sit plenum et doli.
Per. Ingenuamne an libertinam. Pal. Aequi istuc facio, dum modō
eam des quae sit quaestuosa, quae alat corpus corpore,
cuique sapiat pectus. nam cor nōn potest, quod nulla habet.
Per. Lautam uis an quae nondum sit lauta. Pal. Sic cōnsucidam,
quam lepidissimam potis quamque adulescentem maxume.
Per. Habeō eccillam meam clientam, meretricem adulescentulam.
sed quid ea usus est. Pal. Vt ad tē eam iam deducas domum
itaque eam hūc ornatam adducas, ex matronarum modo,
capite compto, crinis uittasque habeat, adsimuletque sē
tuam esse uxōrem: ita praecipiundum est. Pleus. Errō quam īnsistas uiam.
#PAL# at scietis. sed ecquae ancillast illī. Per. Est prime cata.
#PAL# ea quoque opus est. ita praecipitō mulieri atque ancillulae,
ut simulet sē tuam esse uxōrem et deperire hunc militem,
quasique hunc anulum faueae suae dederit, ea porrō mihi,
militi ut darem, quasique egō <ei> rei sim interpres. Per. Audiō.
ne mē surdum esse arbitrare, sī audes. egō rēctē meis
auribus utor * Pal. *
ei dabo, <aps> tua mī uxore dicam delatum et datum,
ut sēsē ad eum conciliarem. ille eiusmodi est: cupiet miser,
quī nisi adulteriō studiosus rei nulli aliaest improbus.
Per. Non potuit reperire, sī ipsi Soli quaerendas dares,
lepidiores duas ad hanc rem quam egō. habe animum bonum.
#PAL# ergō adcura, sed propere opus est. nunc tū ausculta, Pleusicles.
Pleus. Tibi sum oboediēns. Pal. Hoc facito, miles domum ubi aduenerit,
memineris ne Philocomasium nomines. Pleus. Quem nominem.
Pa. Diceam. Pl. Nempe eandem quae dudum cōnstitutast. Pa. Pax, abī.
Pleus. Meminerō. sed quid meminisse id refert, <rogo> egō tē tamen.
#PAL# egō enim dicam tum quandō usus poscet. interea tace,
ut nunc etiam hic agat ac tū tum partis defendas tuas.
Pleus. Egō eō intrō igitur.—Pal. Et praecepta sobrie ut cures face.

III.II
quantas rēs turbo, quantas moueō machinas.
eripiam egō hodiē concubinam militi,
sī centuriati bene sunt maniplares meī.
sed illum uocabō. heus Sceledre, nisi negotiumst,
progredere ante aedis, tē uocat Palaestriō.
Lucriō Non operaest Sceledrō. Pal. quid iam. Luc. Sorbet dormiēns.
#PAL# quid, sorbet. Luc. Illud, stertit, uolui dicere.
sed quia cōnsimile est, quom stertas, quasi sorbeas—
#PAL# ehō an dormit Sceledrus intus. Luc. Non nasō quidem,
nam eō magnum clamat. tetigit calicem clanculum,
dum misit nardum in amphoram, cellarius.
#PAL# ehō tū sceleste, quī illī suppromuss, eho—
Luc. quid uis. Pal.quī lubitum est illī condormiscere.
Luc. Oculis opinor. Pal. Non tē istuc rogito, scelus.
procede hūc. periisti iam, nisi uerum sciō.
prompsisti tū illī uinum. Luc. Non prompsī. Pal. Negas.
Luc. Negō hercle uero, nam ille mē uetuit dicere.
neque equidem heminas octō exprompsi in urceum
neque illic calidum exbibit in prandium.
#PAL# neque tū bibisti. Luc. Di mē perdant, sī bibi,
sī bibere potuī. Pal. quid iam. Luc.quia enim obsorbuī.
nam nimis calebat, amburebat gutturem.
#PAL# alii ebrii sunt, alii poscam potitant.
bonō subpromō et promō cellam creditam.
Lucr. Tū hercle idem faceres, sī tibi esset credita:
quoniam aemulari nōn licet, nunc inuides.
#PAL# ehō an umquam prompsit antehac. responde, scelus.
atque ut tū scire possis, <ego> dicō tibi:
sī falsa dices, Lucrio, excruciabere.
Lucr. Ita uero. ut tū ipse mē dixisse delices,
post <ē> sagina egō eiciar cellaria,
ut tibi, sī promptes, alium subpromum pares.
#PAL# nōn edepol faciam. age eloquere audacter mihī.
Lucr. Numquam edepol uīdī promere. uerum hoc erat:
mihi imperabat, egō promebam postea.
#PAL# hoc illī crēbrō capite sistebant cadī.
Lucr. Non hercle tam istoc ualide cassabant cadī.
sed in cella erat paulum nimis loculi lubrici,
ibi erat bilibris aula sic propter cados,
ea saepe deciēns complebatur: uīdī eam
plenam atque inanem fieri, plenam maxume.
ubi bacchabatur aula, cassabant cadī.
#PAL# abi, abi intrō iam. uōs in cella uinaria
bacchanal facitis. iam hercle egō erum adducam ā forō.
Lucr. Perii, excruciabit mē erus, domum sī uenerit,
quom haec facta scibit, quia sibi nōn dixerim.
fugiam hercle aliquō atque hoc in diem extollam malum.
ne dixeritis, obsecro, huic, uostram fidem.
#PAL# Quō tē agis. Lucr. Missus sum aliquō: iam hūc reuenerō.
#PAL# quis misit. Lucr. Philocomasium. Pal. Abi, actutum redī.
Lucr. Quaesō tamen tū meam partem, īnfortunium
sī diuidetur, mē absente accipitō tamen.—
#PAL# modō intellexi quam rem mulier gesserit:
quia Sceledrus dormit, hunc subcustodem suom
foras ablegauit, dum ab sē hūc trānsiret. placet.
sed Periplectomenus quam ei mandaui mulierem
nimis lepida forma ducit. di hercle hanc rem adiuuant.
quam digne ornata incedit, haud meretricie.
lepide hoc succedit sub manus negotium.

III.III
Periplectomenus Rem omnem tibi, Acroteleutium, tibique una, Milphidippa,
domī demōnstraui in ordine. hanc fabricam fallaciasque
minus sī tenetis, denuō uolō percipiatis plane.
satis sī intellegitis, aliud est quod potius fabulemur.
Acroteleutium Stultitia atque īnsipientia mea istaec sit, <mī patrone,>
mē ire in opus alienum aut ibi meam operam pollicitari,
sī ea in opificina nesciam aut mala esse aut fraudulenta.
Per. At melius est monerier. Acr. Meretricem commoneri,
quam sane magni referat, nihil clam est. quīn egomet ultro,
postquam adbibere auris meae tuae oram orationis,
tibi dīxī, miles quem ad modum potis sit deasciarī.
Per. At nēmō sōlus satis sapit. nam egō multos saepe uīdī
regionem fugere cōnsili prius quam repertam haberent.
Acr. #S# quid faciendum est mulieri male atque malitiose,
ea sibi immortalis memoriast meminisse et sempiterna.
sin bene quid aut fideliter faciundum eisdem ueniat,
obliuiosae extempulō fiunt, meminisse nequeunt.
Per. Ergō istuc metuō, quom uenit uōbīs faciundum utrumque:
nam id proderit mihi, militi male quod facietis ambae.
Acr. Dum nescientes quod bonum faciamus, ne formida.
Per. Mala mulier mers est. Acr. Ne paue, peioribus conueniunt.
Per. Ita uōs decet. cōnsequiminī. Pal. Cessō egō illis obuiam ire.
uenire saluom gaudeo, lepide hercle ōrnātus incedis.
Per. Bene opportuneque obuiam es, Palaestriō. em tibi adsunt
quās mē iussisti adducere et quō ornatū. Pal. eu, noster estō.
Palaestriō Acroteleutium salutat. Acr.quis hic amabō est,
quī tam prō nota nominat mē. Per. Hic noster architectust.
Acr. Salue, architecte. Pal. Salua sis. sed dic mihi, ecquid hic tē
onerauit praeceptis. Per. Probe meditatam utramque ducō.
#PAL# audire cupio, quem ad modum. ne quid peccetis paueō.
Per. Ad tua praecepta de meō nihil his nouom adposiuī.
Acr. Nempe ludificari militem tuom erum uis. Pal. Exlocuta es.
Acr. Lepide et sapienter, commode et facete rēs paratast.
#PAL# atque huius uxōrem uolō <tē esse> adsimulare. Acr. Fiet.
#PAL# Quasi militi animum adieceris, simulare. Acr. Sic futurum est.
#PAL# Quasique ea rēs per mē interpretem et tuam ancillam ei curetur.
Acr. Bonus uates poteras esse, nam quae sunt futura dicis.
#PAL# Quasique anulum hunc ancillula tua abs tē detulerit ad mē,
quem egō militi <porro> darem tuis uerbis. Acr. Vera dicis.
Per. quid istis nunc memoratis opust quae commeminere. Acr. Meliust.
nam, mī patrone, hoc cogitato, ubi probus est architectus,
bene lineatam sī semel carinam conlocauit,
facile esse nauem facere, ubi fundata, cōnstitutast.
nunc haec carina satis probe fundata, bene statutast,
atque architectō adsunt fabri ad eam rem haud imperitī.
sī nōn nōs materiarius remoratur, quod opus quī det
(noui indolem nostri ingeni), citō erit parata nauis.
#PAL# nempe tū nouisti militem meum erum. Acr. Rogare mirumst.
populi odium quidni nouerim, magnidicum, cincinnatum,
moechum unguentatum. Pal. Num ille tē nam nouit. Acr. Numquam uidit:
quī nouerit mē quis egō sim. Pal. Nimis lepide fabulare.
eō †potiuerim lepidius pol fierī. Acr. Potin ut hominem
mihi des, quiescas cetera. ni ludificata lepide
ero, culpam omnem in mē imponitō. Pal. Age igitur intrō abite,
īnsistite hoc negotium sapienter. Acr. Alia cura.
#PAL# age, Periplectomene, hās nunciam duc intrō. egō ad forum illum
conueniam atque illī hunc anulum dabo, atque praedicabō
ā tua uxore mihi datum esse eamque illum deperire.
hanc ad nos, quom extemplō ā forō ueniemus, mittitote,
quasi clanculum ad <eum> missa sit. Per. Faciemus. alia cura.
#PAL# Vos modō curate, egō illum probe iam oneratum hūc acciebō.—
Per. Bene ambula, bene rem geras. egone hoc sī efficiam plane,
ut concubinam militis meus hospes habeat hodiē
atque hinc Athenas auehat, <sī> hodiē hunc dolum dolamus,
quid tibi egō mittam muneris! Acr. Datne ab sē mulier operam.
Per. Lepidissume et compsissume. Acr. Cōnfidō cōnfuturum.
ubi facta erit conlatiō nostrarum malitiarum,
haud uereor ne nōs subdola perfidia peruincamur.
Per. Abeamus ergō intro, haec uti meditemur cogitate,
ut accurate et commode hoc quod agendumst exsequamur,
ne quid, ubi miles uenerit, titubetur. Acr. Tū morare.—

IV.I
Pyrgopolinices Volup est, quod agas, sī id procedit lepide at<que ex> sententia.
nam egō hodiē ad Seleucum regem misi parasitum meum,
ut latrones quos conduxi hinc ad Seleucum duceret,
quī eius regnum tutarentur, mihi dum fieret otium
Palaestrioquin tū tuam rem cura potius quam Seleuci, quae tibi
condiciō noua et luculenta fertur per mē interpretem.
#PYRG# immō omnis rēs posteriores ponō atque operam dō tibī.
loquere: auris meas profectō dedō in dicionem tuam.
#PAL# circumspice dum, ne quis nostrō hic auceps sermoni siet.
nam hoc negoti clandestinō ut agerem mandatumst mihī.
#PYRG# nēmō adest. Pal. Hunc arrabonem amoris prīmum ā mē accipe.
#PYRG# quid hic. unde est. Pal. A luculenta atque festiua femina,
quae tē amat tuamque expetessit pulcram pulcritudinem.
eius nunc mī anulum ad tē ancilla porrō ut deferrem dedit.
#PYRG# quid ea. ingenuan an festuca facta ē serua liberast.
#PAL# Vah, egone ut ad tē ab libertina esse auderem internuntius,
quī ingenuis satis respōnsare nequeas quae cupiunt tui.
#PYRG# nuptan est an uidua. Pal. Et nupta et uidua. Pyrg. Quō pactō potis
nupta et uidua esse eadem. Pal.quia adulescēns nuptast cum sene.
#PYRG# euge. Pal. Lepida et liberali formast. Pyrg. Caue mendacium.
#PAL# ad tuam formam illa una dignast. Pyrg. Hercle pulchram praedicas.
sed quis east. Pal. Senis huius uxor Periplectomeni ex proxumō.
ea demoritur tē atque ab illō cupit abire: odit senem.
nunc tē orare atque obsecrare iussit, ut eam copiam
sibi potestatemque facias. Pyrg. Cupiō hercle equidem, sī illa uolt.
#PAL# Quae cupit. Pyrg. quid illa faciemus concubina, quae domist.
#PAL# quīn tū illam iube abs tē abire quō lubet: sicut soror
eius hūc gemina uenit Ephesum et mater, accersuntque eam.
#PYRG# ehō tu, an uenit Ephesum mater eius. Pal. Aiunt quī sciunt.
#PYRG# hercle occasionem lepidam, ut mulierem excludam foras.
#PAL# immō uin tū lepide facere. Pyrg. Loquere et cōnsilium cedō.
#PAL# Vin tū illam actutum amouere, ā tē ut abeat per gratiam.
#PYRG# cupiō. Pal. Tum tē hoc facere oportet. tibi diuitiarum adfatimst:
iube sibi aurum atque ornamenta, quae illī īnstruxti mulieri,
donō habere, auferre * abs tē quō lubeat sibī.
#PYRG# placet ut dicis. sed ne <et> istam amittam et haec mutet fidem
uide modō. Pal. Vah delicatuss, quae tē tamquam oculos amet.
#PYRG# Venus mē amat. Pal. #S# tace, aperitur foris, concede hūc clanculum.
haec celox illiust, quae hinc egreditur, internuntia,
[Pyrg. Quae haec celox. Pal. Ancillula illiust, quae hinc egreditur foras.]
quae anulum istunc attulit quem tibi dedī. Pyrg. Edepol haec quidem
bellulast. Pal. Pithecium haec est prae illa et spinturnicium.
uiden tū illam oculis uenaturam facere atque aucupium auribus.

[MILPIDIPPA] iam est ante aedis circus [ubi sunt ludi [faciundi] mihi].
dissimulabō [*hos* quasi nōn uideam (neque [esse hic etiamdum] sciam)].
#PYRG# tace, subauscultemus ecquid de mē fiat mentiō.
Milph. Numquis nam hic prope adest quī rem alienam potius curet quam suam,
quī aucupet mē quid agam, quī de uesperi uiuat suo.
eos nunc hominēs metuō, mihi ne obsint neue opstent uspiam,
domō sī bitat, dum hūc trānsbitat, quae huius cupiēns corporist,
quae amat hunc hominem nimium lepidum et nimia pulchritudine,
militem Pyrgopolynicem. Pyrg. Satin haec quoque mē deperit.
meam laudat speciem. edepol huius sermō haud cinerem quaeritat.
#PAL# Quō argumento. Pyrg.quia enim loquitur laute et minime sordide.
#PAL# quippini. istaec de tē loquitur: nihil attrectat sordidī.
#PYRG# tum autem illa ipsa est nimium lepida nimisque nitida femina.
hercle uērō iam adlubescit primulum, Palaestriō.
#PAL# priusne quam illam oculis tuis <uideas>. Pyrg. Videō id quod crēdō tibī.
tum haec celocula autem absentem subigit mē ut amem. Pal. Hercle hanc quidem
nil tū amassis. mī haec despōnsast: tibi sī illa hodiē nupserit,
egō hanc continuō uxōrem ducam. Pyrg. quid ergō hanc dubitas conloqui.
#PAL# sequere hac mē ergō. Pyrg. Pedisequos tibi sum. Milph. V.Inam, cuius causa foras
sum egressa, <eius> conueniundi mihi potestas euenat.
#PAL# erit, et tibi exoptatum optinget, bonum habe animum, ne formida.
homō quidamst quī scit, quod quaeris ubi sit. Milph. Quem egō hic audiui.
#PAL# socium tuorum conciliorum et participem cōnsiliorum.
Milph. Tum pol egō id quod celō haū celō. Pal. Immō et celas et nōn celas.
Milph. Quō argumento. Pal. īnfidos celas: egō sum tibi firme fidus.
Milph. Cedō signum, sī harunc Baccharum es. Pal. Amat mulier quaedam quendam.
Milph. Pol istuc quidem multae. Pal. At nōn multae de digitō donum mittunt.
Milph. Enim cognoui nunc, fecisti modō mī ex procliuō planum.
sed hic numquis adest. Pal. Vel adest uel ilph. Cedō tē mihi solae solum.
#PAL# breuin an longinquō sermoni. Milph. Tribus uerbis. Pal. Iam ad tē redeō.
#PYRG# quid ego. hic astabō tantisper cum hac forma et factis frustra.
#PAL# patere atque asta, tibi egō hanc dō operam. Pyrg. Propera, <expecta>ndō excrucior.
#PAL# pedetemptim (tū hoc scis) tractari satiust hasce huius modi mercis.
#PYRG# age age ut tibi maxume concinnumst. Pal. Nullumst hoc stolidius saxum.
redeō ad tē. quid mē uoluisti. Milph. Quō pactō hoc Ilium accedi
uelis, ut ferrem abs tē cōnsilium. Pal. Quasi hunc depereat—Milph. Teneō istuc.
#PAL# conlaudatō formam et faciem et uirtutis commemoratō.
Milph. Ad eam rem habeō omnem aciem, tibi uti dudum iam demōnstrauī.
#PAL# tū cetera cura et contempla et de meis uenator uerbis.
#PYRG# aliquam mihi partem hodiē operae des denique, tandem ades, remeligō.
Pa. Adsum, impera, sī quid uis. Py. quid illaec narrat tibi. Pa. Lamentari
ait illam, miseram cruciari et lacrimantem sē adflictare,
quia tis egeat, quia tē careat. ob eam rem hūc ad tē missast.
#PYRG# iube adire. Pal. At scin quid tū facias. facitō fastidi plenum,
quasi nōn lubeat. mē inclamato, quia sic tē uolgō uolgem.
#PYRG# memini et praeceptis parebō. Pal. Vocon ergō hanc quae tē quaerit.
#PYRG# adeat, sī quid uolt. Pal. #S# quid uis, adi, mulier. Mil. Pulcher, salue.
#PYRG# meum cognomentum commemorauit. di tibi dent quaecumque optes.
Milph. Tecum aetatem exigere ut liceat—Pyrg. Nimium optas. Milph. Non mē dico,
sed eram meam, quae tē demoritur. Pyrg. Multae aliae idem istuc cupiunt,
quibus copia nōn est. Milph. ecastor haud mirum, sī tē habes carum,
hominem tam pulchrum et praeclarum uirtūte et forma <et> factis.
deus dignior fuit quisquam homō quī esset. Pal. Non hercle humanust ergo—
nam uolturiō plus humani crēdō est. Pyrg. Magnum mē faciam
nunc quom illaec mē sic conlaudat. Pal. Viden tū ignauum, ut sēsē īnfert.
quīn tū huic responde, haec illaec est ab illa quam dudum <dīxī>.
#PYRG# Qua ab illārum. nam ita mē occursant multae: meminisse haud possum.
Milph. Ab illa quae digitos despoliat suos et tuos digitos decorat.
nam hunc anulum ab tui cupienti huic detuli, hic <ad tē> porrō.
#PYRG# quid nunc tibi uis, mulier. memora. Milph. Vt quae tē cupit, eam ne spernas,
quae per tuam nunc uitam uiuit: sit necne sit, spes in tē unō est.
#PYRG# quid nunc uolt. Mil. Te compellare et complecti et contrectare.
nam nisi tū illī fers suppetias, iam illa animum despondebit.
age, mī Achilles, fiat quod tē oro, serua illam pulchram pulchre,
exprome benignum ex tē ingenium, urbicape, occisor regum.
#PYRG# eū hercle odiosas rēs. quotiēns hoc tibi, uerbero, egō interdixi,
meam ne sic uolgō pollicitere operam. Pal. Audin tu, mulier.
dīxī hoc tibi dudum, et nunc dicō: nisi huic uerri adfertur merces,
nōn hic suō seminiō quemquam porclenam impertiturust.
Milph. Dabitur quantum ipsus preti poscet. Pal. Talentum Philippi huic opus auri est.
minus ab nemine accipiet. Milph. Eū ecastor nimis uilest tandem.
#PYRG# nōn mihi auaritia umquam innatast: satis habeō diuitiarum,
plus mī auri mille est modiorum Philippī. Pal. Praeter thēnsauros.
tum argenti montes, nōn massas habet, Aetna mōns nōn aeque altos. †
Milph. Eū ecastor hominem periurum. Pal. Vt ludo. Milph. quid ego. ut sublecto.
sed amabo, mitte mē actutum. Pal.quīn tū huic respondes aliquid,
aut facturum aut nōn facturum. Milph. quid illam miseram animī excrucias,
quae numquam male de tē meritast. Pyrg. Iube eampse exire hūc ad nos.
dic mē omnia quae uolt facturum. Milph. Facis nunc ut <tē> facere aequom,
quom, quae tē uolt, eandem tū uis, Pal. Non īnsulsum huic ingenium.
Milph. Quomque mē oratricem haud spreuisti sistique exorare ex tē.
quid est. ut ludo. Pal. Nequeō hercle equidem risū meō moderarī. Milph. *
ob eam causam hūc abs tē auortī. Pyrg. Non edepol tū scis, mulier,
quantum egō honorem nunc illī habeō. Milph. Scio, et istuc illī dicam.
#PAL# contra aurō alii hanc uendere potuit operam. Mil. Pol istuc tibi crēdō.
#PAL# meri bellatores gignuntur, quās hic praegnatis fēcit,
et pueri annos octingentos uiuont. Milph. Vae tibi, nugator.
Pyrg.quīn mille annorum perpetuō uiuont, ab saeclō ad saeclum.
#PAL# eō minus dīxī, ne haec cēnseret mē aduorsum sē mentirī.
Milph. Perii, quot hic ipse annos uiuet, cuius filii tam diū uiuont.
#PYRG# postriduō nātus sum ego, mulier, quam Iuppiter ex Ope natust.
#PAL# sī hic pridie nātus foret quam ille est, hic haberet regnum in caelō.
Milph. Iam iam sat, amabo, est. sinite abeam, sī possum, uiua ā uōbīs.
#PAL# quīn ergō abis, quandō respōnsumst. Milph. Ibō atque illam hūc adducam,
propter <quam> opera est mihī. numquid uis. Pyrg. Ne magis sim pulcher quam sum,
ita mē mea forma habet sollicitum. Pal. quid hic nunc stas. quīn abis. Milph. abeō.
#PAL# atque adeō, audin [tu]. dicitō docte et cordate, ut cor ei saliat—
Philocomasiō dic, sī est istic, domum ut trānseat: hunc hic esse.
Milph. Hic cum <mea> era est, <hinc> clam nostrum hunc sermonem sublegerunt.
#PAL# lepide factumst: iam ex sermone hoc gubernabunt doctius porrō.
Milph. Remorare, abeō.—Pal. Neque tē remoror neque tangō neque te—taceō.
#PYRG# iube maturare illam exire hūc. iam istic rei praeuortemur.

IV.III
#PYRG# quid nunc mī es auctor ut faciam, Palaestrio,
de concubina. nam nullō pactō potest
prius haec in aedis recipi quam illam amiserim.
#PAL# quid mē cōnsultas quid agas. dīxī equidem tibi
quō id pactō fieri possit clementissime.
aurum atque uestem muliebrem omnem habeat sibi,
quae illī īnstruxisti: sumat, habeat, auferat.
dicasque tempus maxume esse, ut eat domum:
sororem geminam adesse et matrem dicito,
quibus concomitata rēctē deueniat domum.
Pyrg.quī tū scis eās adesse. Pal.quia oculis meis
uīdī hic sororem esse eius. Pyrg. Conuenitne eam.
#PAL# conuenit. Pyrg. Ecquid fortis uisast. Pal. Omnia
uis optinere. Pyrg. V.I matrem esse aiebat soror.
#PAL# cubare in naui lippam atque oculis turgidis
nauclerus dīxit, quī illās aduexit, mihī.
is ad hos nauclerus hospitiō deuortitur.
#PYRG# quid is. ecquid fortis. Pal. Abi sis hinc, nam tū quidem
ad equas fuisti scitus admissarius,
quī cōnsectare qua maris qua feminas.
hoc age nunc. Pyrg. Istuc quod das cōnsilium mihi,
tē cum illa uerba facere de ista rē uolō.
nam cum illa sane congruos sermō tibī.
#PAL# quī potius quam tute adeas, tuam rem tute agas.
dicas uxōrem tibi necessum ducere.
cognatos persuadere, amicos cogere.
#PYRG# itan tū cēnses. Pal. quid egō ni ita cēnseam.
#PYRG# ibō igitur intrō. tū hic ante aedis interim
speculare, ut, ubi illaec prodeat, mē prouoces.
#PAL# tū modō istuc cura quod agis. Pyrg. Curatum id quidemst.
quīn sī uoluntate nolet, ui extrudam foras.
#PAL# istuc caue faxis. quīn potius per gratiam
bonam abeat abs tē. atque illaec quae dīxī dato,
aurum, ornamenta quae illī īnstruxisti ferat.
#PYRG# cupiō hercle. Pal. Credō tē facile impetrassere.
sed abi intrō. noli stare. Pyrg. Tibi sum oboediēns.—
#PAL# numquid uidetur demutare aliō atque uti
dīxī esse uōbīs dudum hunc moechum militem.
nunc ad mē ut ueniat usust Acroteleutium aut
ancillula eius aut Pleusicles. prō Iuppiter,
satine ut Commoditas usquequaque mē adiuuat.
nam quos uidere exoptabam mē maxume,
una exeuntis uideō hinc ē proxumō.

IV.IV
Acroteleutium Sequimini, simul circumspicite, ne quis adsit arbiter.
Milphidippa Neminem pol uideo, nisi hunc quem uolumus conuentum. Pal. Et egō uōs.
Milph. quid agis, noster architecte. Pal. Egone architectus. uah. Milph. quid est.
#PAL# quia enim nōn sum dignus prae tē, ut figam palum in parietem.
Acr. Heia uērō. Pal. Nimis facete nimisque facunde malast.
ut lepide deruncinauit militem. Milph. At etiam parum.
#PAL# bonō animō es: negotium omne iam succedit sub manus.
uōs modō porro, ut occepistis, date operam adiutabilem.
nam ipse miles concubinam intrō abiit ōrātum suam,
ab sē ut abeat cum sorore et mātre Athenas. Pleusicles Eu, probe.
#PAL# quīn etiam aurum atque ornamenta, quae ipse īnstruxit, mulieri
omnia dat dono, ā sē ut abeat: ita egō cōnsilium dedī.
Pleus. Facile istuc quidemst, sī et illa uolt et ille autem cupit.
#PAL# nōn tū scis, quom ex altō puteō sursum ad summum escenderis,
maxumum periclum inde esse ab summō ne rusum cadas.
nunc haec rēs apud summum puteum geritur: sī praesēnserit
miles, nihil ecferri poterit huius: nunc cum maxume
opust dolis: domī esse ad eam rem uideō siluai satis,
mulieres tres, quartus tute es, quintus ego, sextus senex.
quod apud nōs fallaciarum sex situmst, certō sciō
oppidum quoduis, sī detur, posse expugnari dolis.
date modō operam. Acr. Id nōs ad tē, sī quid uelles, uenimus.
#PAL# lepide facitis. nunc hanc tibi egō imperō prouinciam.
Acr. Impetrabis, imperator, quod egō potero, quod uoles.
#PAL# militem lepide, et facete <et> laute ludificarier
uolō. Acr. Voluptatem mecastor mī imperas. Pal. Scin quem ad modum.
Acr. Nempe ut adsimulem mē amore istius differrī. Pal. Tenes.
Acr. Quasique istius causa amoris ex hoc matrimoniō
abierim, cupiēns istius nuptiarum. Pal. Omne ordine.
nisi modō unum hoc: hasce esse aedis dicas dotalis tuas,
hinc senem aps tē abiisse, postquam feceris diuortium:
ne ille mox uereatur intrō ire in alienam domum.
Acr. Bene mones. Pal. Sed ubi ille exierit intus, istinc tē procul
ita uolō adsimulare, prae illius forma quasi spernas tuam
quasique eius opulentitatem reuerearis, et simul
formam, amoenitatem illius, faciem, pulchritudinem
conlaudatō. satin praeceptumst. Acr. Teneō. satinest, sī tibi
meum opus ita dabō expolitum, ut improbare nōn queas.
#PAL# sat habeō. nunc tibi uicissim quae imperabō ea discitō.
quom extemplō hoc erit factum, ubi intrō haec abierit, ibi tū ilicō
facitō uti uenias ornatū hūc ad nōs nauclericō.
causeam habeas ferrugineam, et scutulam ob oculos laneam,
palliolum habeas ferrugineum (nam is colos thalassicust),
id conexum in umerō laeuo, exfafillatō bracchio,
praecinctus aliqui: adsimulatō quasi gubernator sies.
atque apud hunc senem omnia haec sunt, nam is piscatores habet.
Pleus. quid. ubi erō exornatus quīn tū dicis quid facturus sim.
#PAL# hūc uenitō et matris uerbis Philocomasium arcessito,
ut, sī itura sit Athenas, eat tecum ad portum cito,
atque ut iubeat ferri in nauim sī quid imponi uelit.
nisi eat, tē soluturum esse nauim: uentum operam dare.
Pleus. Satis placet pictura. perge. Pal. ille extemplō illam hortabitur
ut eat, ut properet, ne morae sit matrī. Pleus. Multimodis sapis.
#PAL# egō illī dicam, ut mē adiutorem, quī onus feram ad portum, roget.
ille iubebit mē ire cum illa ad portum. egō adeō, ut tū scias,
prorsum Athenas protinus abibō tecum. Pleus. Atque ubi illō ueneris,
triduom seruire numquam tē, quīn liber sis, sinam.
#PAL# abi citō atque orna tē. Pleus. Numquid aliud. Pal. Haec ut memineris.
Pleus. Abeō.—Pal. Et uōs abite hinc intrō actutum. nam illum hūc sat sciō
iam exiturum esse intus. Acr. Celebre apud nōs imperium tuomst.—
#PAL# agite abscedite ergō. ecce autem commodum aperitur foris.
hilarus exit: impetrauit. inhiat quod nusquam est miser.

IV.u
Pyrgopolinices Quod uolui ut uolui impetraui, per amicitiam et gratiam,
ā Philocomasiō. Pal. quid tam intus fuisse tē dicam diu.
#PYRG# numquam egō mē tam sēnsi amari quam nunc ab illa muliere.
#PAL# quid iam. Pyrg. Vt multa uerba feci, ut lenta materies fuit.
uerum postremō impetraui ut uolui: donaui dedi
quae uoluit, quae postulauit. <tē> quoque <ei> donō dedī.
#PAL# etiam mē. quō modō egō uiuam sine tē. Pyrg. Age, animō bonō <es>,
eidem egō tē illim liberabō. nam sī possem ullō modō
impetrare ut abiret, ne tē abduceret, operam dedī.
uerum oppressit. Pal. Deos sperabō teque. postremō tamen
etsī istuc mī acerbumst, quia erō tē carendum est optimo,
saltem id uolup est, quom ex uirtūte formae euenit tibi
mea opera super hac uicina, quam egō nunc conciliō tibī.
#PYRG# quid opust uerbis. libertatem tibi egō et diuitias dabo,
sī impetras. Pal. Reddam impetratum. Pyrg. At gestiō. Pal. At modice decet:
moderare animo, ne sis cupidus. sed eccam ipsam, egreditur foras.

IV.VI
Milphidippa Era, eccum praestō militem. Acroteleutium V.I est. Milph. Ad laeuam. Acr. Videō.
Milph. Aspicitō limis [oculis], ne ille nōs sē sentiat uidere.
Acr. Videō. edepol nunc nōs tempus est malas peioris fierī.
Milph. Tuomst principium. Acr. Obsecro, tute ipsum conuenisti.
ne parce uocem, ut audiat. Milph. Cum ipsō pol sum locuta,
placide, ipsi dum libitum est mihi, otiose, meō arbitratū [ut uolui].
#PYRG# audin quae loquitur. Pal. Audiō. quam laeta est, quia ted adiit.
Acr. O, fortunata mulier es. Pyrg. Vt amari uideor. Pal. Dignuss.
Acr. Permirum ecastor praedicas, tē adiisse atque exorasse.
per epistulam aut per nuntium, quasi regem, adiri eum aiunt.
Milph. Namque edepol uix fuit copia adeundi atque impetrandī.
#PAL# Vt tū inclituss apud mulieres. Pyrg. Patiar, quandō ita Venus uolt.
Acr. Veneri pol habeō gratiam, eandemque et orō et quaeso,
ut eius mihi sit copia quem amō quemque expetessō
benignusque erga mē <ut> siet, quod cupiam ne grauetur.
Milph. Sperō ita futurum, quamquam illum multae sibi expetessunt:
ille illās spernit segregat ab sē omnis, extra tē unam.
Acr. Ergō iste metus mē macerat, quod ille fastidiosust,
ne oculi eius sententiam mutent, ubi uiderit mē,
atque eius elegantia meam extemplō speciem spernat.
Milph. Non faciet, bonum animum habe. † Pyrg. Vt ipsa sē contemnit.
Acr. Metuo, ne praedicatiō tua nunc meam formam exsuperet.
Milph. Istuc curaui, ut opinione illius pulchrior sis.
Acr. #S# pol mē nolet ducere uxōrem, genua amplectar
atque obsecrabō. aliō modo, sī nōn quibō impetrare,
cōnsciscam letum: uiuere sine illō sciō mē nōn posse.
#PYRG# prohibendam mortem mulieri uideō. adibon. Pal. Minime.
nam tū tē uilem feceris, sī tē ultrō largiere:
sine ultrō ueniat. quaeritet, desideret, exspectet
sine: perdere istam gloriam uis, quam habes. caue sis faxis.
nam nulli mortali sciō obtigisse hoc, nisi duobus,
tibi et Phaoni Lesbio, tam mulier sē ut amaret.
Acr. Eō intro, aut tū illum hūc euoca foras, mea Milphidippa.
Milph. Immō opperiamur, dum exeat aliquis. Acr. Durare nequeo,
quīn eam intrō. Milph. Occlusae sunt foris. Acr. Exfringam. Milph. Sana nōn es.
Acr. #S# amauit umquam aut sī parem sapientiam habet ac formam,
per amorem sī quid fecero, clementi animō ignoscet.
#PAL# Vt, quaeso, amore perditast tuō misera. Pyrg. Mutuom fit.
#PAL# tace, ne audiat. Milph. quid astitisti obstupida. cur nōn pultas.
Acr.quia nōn est intus quem egō uolō. Milph.quī scis. Acr. Sciō pol ego, olfaciō.
nam odore nasum sentiat, sī intus sit. Pal. Hariolatur.
Pyrg.quia mē amat, propterea Venus fēcit eam ut diuinaret.
Acr. Nesciō ubi hic prope adest quem expetō uidere: olet profectō.
#PYRG# nasō pol iam haec quidem plus uidet quam oculis. Pal. Caeca amore est.
Acr. Tene mē obsecrō. Mil. Quor. Acr. Ne cadam. Milph. quid ita. Acr.quia stare nequeo,
ita animus per oculos meos <meus> defit. Milph. Militem pol
tū aspexistī. Acr. Ita. Milph. Non uideō. ubi est. Acr. Videres pol, sī amares.
Milph. Non edepol tū illum magis amas, quam egō amem, sī per tē liceat.
#PAL# omnēs profectō mulieres tē amant, ut quaeque aspexit.
#PYRG# nescio, tū ex mē hoc audiueris an nōn: nepos sum Veneris.
Acr. Mea Milphidippa, adi obsecrō et congredere. Pyrg. Vt mē ueretur.
#PAL# illa ad nōs pergit. Mil. Vos uolō. Pyrg. Et nōs tē. Mil. Vt iussisti,
eram meam eduxi foras. Pyrg. Videō. Milph. Iube ergō adire.
#PYRG# induxi in animum, ne oderim item ut alias, quandō orastī.
Milph. Verbum edepol facere nōn potis, sī accesserit prope ad tē.
dum tē obtuetur, interim linguam oculi praeciderunt.
#PYRG# leuandum morbum mulieri uideō. Mil. Vt tremit atque extimuit,
postquam tē aspexit. Pyrg. Viri quoque armati idem istuc faciunt,
ne tū mirere eius mulierem. sed quid <illa> uolt mē facere.
Milph. Ad sē ut eās: tecum uiuere uolt atque aetatem exigere.
#PYRG# egon ad illam eam, quae nupta sit. uir eius mē deprehendat.
Milph.quīn tua causa exegit uirum ab sē. Pyrg.quī id facere potuit.
Mil.quia aedis dotalis huius sunt. Pyrg. Itane. Mil. Ita pol. Pyrg. Iube domum ire.
iam egō illī erō. Milph. Vide ne sies in exspectatione,
ne illam animī excrucies. Pyrg. Non erō profectō. abite. Mil. Abimus.—
#PYRG# sed quid egō uideo. Pal. quid uides. Pyrg. Nesciō quis eccum incedit
ornatū quidem thalassicō. Pal. It ad nos, uolt tē profectō.
nauclerus hic quidem est. Pyrg. Videlicet accersit hanc iam. Pal. Credō.

IV.VII
Pleusicles Alium aliō pactō propter amorem ni sciam
fecisse multa nequiter, uerear magis
mē amoris causa hoc ornatū incedere.
uerum quom multos multa admisse acceperim
inhonesta propter amorem atque aliena ā bonīs:
mittō iam, ut occidi Achilles ciuis passus est—
sed eccum Palaestrionem, stat cum milite:
oratiō aliō mihi demutandast mea.
mulier profectō natast ex ipsa Mora.
nam quaeuis alia quae morast aeque, mora
minor ea uidetur quam quae propter mulieremst.
hoc adeō fieri crēdō cōnsuetudine.
nam egō hanc accersō Philocomasium. sed fores
pultabō. heus, ecquis hic est. Pal. Adulescēns, quid est.
quid uis. quid pultas. Pleus. Philocomasium quaeritō.
ā mātre illius ueniō. sī iturast, eat.
omnis moratur: nauim cupimus soluere.
#PYRG# iam dudum rēs paratast. i, Palaestrio,
aurum, ornamenta, uestem, pretiosa omnia
duc adiutores tecum ad nauim quī ferant.
omnia conposita sunt quae donaui: auferat.
#PAL# eō.—Pleus. Quaesō hercle propera. Py. Non morabitur.
quid istuc, quaeso. quid oculō factumst tuo.
Pleus. Habeō equidem hercle oculum. Pyrg. At laeuom dicō. Pleus. Eloquar.
maris causa hercle hoc egō oculō utor minus,
nam sī abstinuissem amāre, tamquam hoc uterer.
sed nimis morantur mē diū. Pyrg. Eccos exeunt.

IV.VIII
#PAL# quid modi flendō quaesō hodiē facies. Philocomasium quid egō ni fleam.
ubi pulcherrume egi aetatem, abeō. Pal. Em hominem tibi,
quī ā mātre et sorore uenit. Phil. Videō. Pyrg. Audin, Palaestrio.
#PAL# quid uis. Pyrg.quīn tū iubes ecferri omnia quae isti dedi.
Pleus. Philocomasium, salue. Phil. Et tū salue. Pleus. Materque et soror
tibi salutem mē iusserunt dicere. Phil. Saluae sient.
Pleus. Orant tē, ut eās, uentus operam dum dat, ut uelum explicent.
nam matri oculi sī ualerent, mecum uenissent simul.
#PHIL# ibō. quamquam inuita facio, impietas sit nisi eam. Pleus. Sapis.
#PYRG# sī nōn mecum aetatem egisset, hodiē stulta uiueret.
#PHIL# istuc crucior, ā uirō mē tali abalienarier,
nam tū quemuis potis es facere ut afluat facetiis.
et quia tecum eram, propterea animō eram ferocior:
eam nobilitatem amittendam uideō. Pyrg. Ne fle. Phil. Non queo,
quom tē uideō. Pyrg. Habe bonum animum. Phil. Sciō egō quid doleat mihī.
#PAL# nam nil miror, sī libenter, Philocomasium, hic eras,
<sī> forma huius, mōrēs, uirtus, animum attinuere hic tuom,
quom egō seruos quandō aspiciō hunc, lacrumō quia diiungimur.
#PHIL# obsecrō licet complecti prius quam proficisco. Pyrg. Licet.
#PHIL# ō mī ocule, ō mī anime. Pal. Obsecro, tene mulierem,
ne adfligatur. Pyrg. quid istuc quaesost. Pal.quia abs tē abit, animō male
factum est huic repente miserae. Pyrg. Curre intrō atque ecfertō aquam.
#PAL# nihil aquam moror, quiescat malō. ne interueneris,
quaeso, dum resipiscit. Pyrg. Capita inter sē nimis nexa hisce habent.
nōn placet. labra ab labellis aufer, nauta, caue malō.
Pleus. Temptabam spiraret an nōn. Pyrg. Aurem admotam oportuit.
Pleus. #S# magis uis, eam omittam. Pyrg. Nolo, retine. Pleus. At ultrō miserō.
#PYRG# exite atque ecferte hūc intus omnia quae isti dedī.
#PAL# etiam nunc salutō tē, <Lar> familiaris, prius quam eō.
cōnserui cōnseruaeque omnis, bene ualete et uiuite,
bene quaesō inter uōs dicatis mī med absenti tamen.
#PYRG# age, Palaestrio, bonō animō es. Pal. Eheu, nequeō quīn fleam,
quom abs tē abeam. Pyrg. Fer aequō animō. Pal. Sciō egō quid doleat mihī.
#PHIL# sed quid hoc. quae rēs. quid uideo. lux, salue *
Pleus. Iam resipisti. * Phil. Obsecro, quem amplexa sum
hominem. periī. sumne egō apud mē. Pleus. Ne time, uoluptas mea.
#PYRG# quid istuc est negoti. Pal. Animus hanc modō hic reliquerat.
† metuoque ut timeo, ne hoc tandem propalam fiat nimis.
#PYRG# quid id est. Pal. nōs secundum ferri nunc per urbem haec omnia,
ne quis tibi hoc uitiō uortat. Pyrg. Mea, nōn illōrum dedi:
parui egō illos faciō. agite, ite cum dis beneuolentibus.
#PAL# tua egō hoc causa dicō. Pyrg. Credō. Pal. Iam uale. Pyrg. Et tū bene uale.
#PAL# ite cito, iam egō adsequar uōs: cum erō pauca uolō loquī.—
quamquam aliōs fideliores semper habuisti tibi
quam mē, tamen tibi habeō magnam gratiam rērum omnium.
et, sī ita sententia esset, tibi seruire malui
multo, quam alii libertus esse. Pyrg. Habe bonum animum.
#PAL# eheu, quom uenit mī in mentem, ut mōrēs mutandi sient,
muliebris mōrēs discendi, obliscendi stratioticī.
#PYRG# Fac sis frugī. Pal. Iam nōn possum, amisi omnem lubidinem.
#PYRG# i, sequere illos, ne morere. Pal. Bene uale. Pyrg. Et tū bene uale.
#PAL# Quaesō memineris, sī forte liber fieri occeperim
(mittam nuntium ad tē), ne mē deseras. Pyrg. Non est meum.
#PAL# cogitatō identidem, tibi quam fidelis fuerim.
sī id facies, tum demum scibis, tibi quī bonus sit, quī malus.
#PYRG# sciō et perspexi saepe. Pal. Verum cum antehac, hodiē maxume
scies: immō hodiē mē tuom factum faxō post dices magis.
#PYRG# Vix reprimor quīn tē manere iubeam. Pal. Caue istuc feceris:
dicent tē mendacem nec uerum esse, fide nulla esse tē,
dicent seruorum praeter mē esse <hic> fidelem neminem.
nam sī honeste cēnseam tē facere posse, suadeam.
uerum nōn potest. caue faxis. Pyr. Abi iam. Pal. Patiar quidquid est.
#PYRG# bene uale igitur. Pal. Ire meliust strenue.—Pyrg. Etiam nunc uale.
ante hoc factum hunc sum arbitratus semper seruom pessumum:
eum fidelem mī esse inueniō. cum egomet mecum cogito,
stulte feci quī hunc amisī. ibō hinc intrō nunciam
ad amores meos. sed, sēnsi, hinc sonitum fecerunt foris.

IV.Ix
Puer Ne mē moneatis, memini egō officium meum,
egō † nam conueniam illum, ubi ubi est gentium.
inuestigabo, operae nōn parcam meae.
#PYRG# #M# quaerit illic. ibō huic puerō obuiam.
Puer. Ehem, tē quaerō. salue, uir lepidissime,
cumulate commoditate, praeter ceteros
duō di quem curant. Pyrg.quī duo. Puer. Mars et Venus.
#PYRG# Facetum puerum. Puer. Intrō tē ut eās obsecrat,
tē uolt, tē quaerit, teque exspectāns expetit.
amantī fer opem. quid stas. quīn intrō is. Pyrg. Eō.—
Puer. Ipsus illic sēsē iam impediuit in plagas.
paratae īnsidiae sunt: in statū stat senex,
ut adoriatur moechum, quī formast ferox,
quī omnis sē amāre credit, quaeque aspexerit
mulier: eum oderunt qua uiri qua mulieres.
nunc in tumultum ibō: intus clamorem audiō.—

V.I
Periplectomenus Ducite istum. sī nōn sequitur, rapite sublimen foras,
facite inter terram atque caelum ut sit <situs>, discindite.
Pyrgopolinices Obsecrō hercle, Periplectomene, tē. Per. Nequiquam hercle obsecras.
uide ut istic tibi sit acutus, Cario, culter probe.
Carioquin iamdudum gestit moechō hoc abdomen adimere,
ut ea iam quasi puerō in collō pendeant crepundia.
#PYRG# periī. Per. Haud etiam, numerō hoc dicis. Car. Iamne in hominem inuolo.
Per. Immō etiam prius uerberetur fustibus. Car. Multum quidem.
* * *
Per. Cur es ausus subigitare alienam uxōrem, impudēns.
#PYRG# ita mē di ament, ultrō uentumst ad mē. Per. Mentitur, ferī.
#PYRG# mane, dum narrō. Per. quid cessatis. Pyrg. Non licet mihi dicere.
Per. Dic. Pyrg. Oratus sum, ad eam ut irem. Per. Quor ire aususs. em tibī.
#PYRG# Oiei, satis sum uerberatus. obsecrō. Car. Quam mox seco.
Per. V.I lubet: dispennite hominem diuorsum et distendite.
#PYRG# Obsecrō hercle tē, ut mea uerba audias prius quam secat.
Per. Loquere. Pyrg. Non uolui nec factum est: uiduam hercle esse cēnsui,
itaque ancilla, conciliatrix quae erat, dicebat mihī.
Per. Iura tē nōn nociturum esse hominī de hac rē nemini,
quod tū hodiē hic uerberatuss aut quod uerberabere,
sī tē saluom hinc amittemus Venerium nepotulum.
#PYRG# iurō per Iouem et Mauortem, mē nociturum nemini,
quod egō hic hodiē uapularim, iureque id factum arbitror.
et sī intestatus nōn abeō hinc, bene agitur prō noxia.
Per. quid sī id nōn faxis. Pyrg. Vt uiuam semper intestabilis.
Car. Verberetur etiam, postibi amittendum cēnseō.
#PYRG# di tibi bene faciant semper, quom aduocatus mihi uenis.
Car. Ergō des minam auri nōbīs. Pyrg. Quam ob rem. Car. Saluis testibus
ut tē hodiē hinc amittamus Venerium nepotulum.
aliter hinc nōn ibis, ne sis frustra. Pyrg. Dabitur. Car. Magis sapis.
de tunica et chlamyde et machaera ne quid speres, nōn feres.
Car. Verberon etiam, an iam mittis. Pyrg. Mitis sum equidem fustibus.
opsecrō uōs. Per. Soluite istunc. Pyrg. Gratiam habeō tibī.
Per. #S# posthac prehenderō egō tē hic, carebis testibus.
#PYRG# causam haud dicō. Per. Eamus intro, Cariō.—Pyrg. Seruos meos
eccos uideō. Philocomasium iam profecta est. dic mihī.
Seruus Iam dudum. Pyrg. Ei mihī. Ser. Magis dicas, sī scias quod egō sciō.
nam ille quī lanam ob oculum habebat <laeuom>, nauta nōn erat.
Pyrg.quis erat igitur. Ser. Philocomasiō amator. Pyrg.quī tū scis. Ser. Sciō.
nam postquam porta exierunt, nil cessarunt ilicō
osculari atque amplexari inter sē. Pyrg. Vae miserō mihi,
uerba mihi data esse uideō. scelus uiri Palaestrio,
is mē in hanc inlexit fraudem. iure factum iudicō.
sī sic aliīs moechis fiat, minus hic moechorum siet,
magis metuant, minus hās rēs studeant. eamus ad mē. plaudite.

MOSTELLARIA
I.I
Grumiō Exi ē culina sis foras, mastigia,
quī mī inter patinas exhibes argutias.
egredere, erilis permities, ex aedibus.
egō pol tē ruri, sī uiuam, ulciscar probe.
exi, inquam, nidor, ē culina. quid lates.
Traniō quid tibi, malum, hic ante aedis clamitatiost.
an ruri cēnses tē esse. abscede ab aedibus.
abi rus, abi dierecte, abscede ab ianua.
em, hocine uolebas. Gr. Periī. cur mē uerberas.
Tr.quia uiuis. Gr. Patiar. sine modō adueniat senex.
sine modō uenire saluom, quem absentem comes.
#TR# nec ueri simile loquere nec uerum, frutex,
comesse quemquam ut quisquam absentem possiet.
Gr. Tū urbanus uērō scurra, deliciae popli,
rus mihi tū obiectas. sane hoc, crēdō, Tranio,
quod tē in pistrinum scis actutum tradier.
cis hercle paucas tempestates, Tranio,
augebis ruri numerum, genus ferratile.
nunc, dum tibi lubet licetque, pota, perde rem,
corrumpe erilem adulescentem optumum.
dies noctēsque bibite, pergraecamini,
amicas emite liberate, pascite
parasitos, obsonate pollucibiliter.
haecine mandauit tibi, quom peregre hinc it, senex.
hocine modō hic rem curatam offendet suam.
hocine bonī esse officium seruī existumas,
ut erī sui corrumpat et rem et filium.
nam egō illum corruptum duco, quom his factis studet.
quō nēmō adaeque iuuentute ex omni Attica
antehac est habitus parcus nec magis continēns,
is nunc in aliam partem palmam possidet.
uirtūte id factum tua et magisteriō tuō.
#TR# quid tibi, malum, mē aut quid egō agam curatiost.
an ruri quaesō nōn sunt, quos cures, bouis.
lubet potare, amāre, scorta ducere.
meī tergi faciō haec, nōn tui fiducia.
Gr. Quam cōnfidenter loquitur. Tr. At tē Iuppiter
dique omnēs perdant, fu, oboluisti alium.
germana inluuies, rusticus, hircus, hara suis,
caenō κοπρὼν commixte. Gr. quid uis fieri.
nōn omnēs possunt olere unguenta exotica,
sī tū oles, neque superiores accumbere
neque tam facetis quam tū uiuis uictibus.
tū tibi istos habeas turtures piscis auis,
sine mē aliatō fungi fortunas meas.
tū fortunatuss, egō miser: patiunda sunt.
meum bonum mē, tē tuom maneat malum.
#TR# Quasi inuidere mī hoc uidere, Grumio,
quia mihi bene est et tibi male est. dignissumumst:
decet mē amāre et tē bubulcitarier,
mē uictitare pulchre, tē miseris modis.
Gr. O carnuficium cribrum, quod crēdō fore,
ita tē forabunt patibulatum per uias
stimulis <carnufices>, sī hūc reueniat senex.
Tr.quī scis, an tibi istuc euenat prius quam mihi.
Gr.quia numquam merui, tū meruisti et nunc meres.
#TR# Orationis operam compendi face,
nisi tē mala rē magna mactari cupis.
Gr. Eruom daturin estis, bubus quod feram.
date, sī nōn estis. agite, porrō pergite
quoniam occepistis: bibite, pergraecamini,
este, ecfercite uōs, saginam caedite.
#TR# tace atque abi rus. egō ire in Piraeum uolō,
in uesperum parare piscatum mihī.
eruom tibi aliquis crās faxō ad uillam adferat.
quid est. quid tū mē nunc optuere, furcifer.
Gr. Pol tibi istuc crēdō nōmen actutum fore.
#TR# dum interea sic sit, istuc actutum sinō.
Gr. Ita est. sed unum hoc scitō: nimiō celerius
ueniet quod noles quam illud, quod cupide petas.
#TR# molestus ne sis nunciam, i rus, tē amoue.
ne tū [erres] hercle praeterhac mihi nōn facies moram.—
Gr. Satin abiit neque quod dīxī flocci existumat.
prō di immortales, obsecrō uostram fidem,
facite, hūc ut redeat noster quam prīmum senex,
triennium quī iam hinc abest, prius quam omnia
periere, et aedis et ager. quī nisi hūc redit,
paucorum mēnsum sunt relictae reliquiae.
nunc rus abibō. nam eccum erilem filium
uideo, corruptum ex adulescente optumō.—

I.II
Philolaches Recordatus multum et diū cogitaui
argumentaque in pectus īnstitui multa
ego, atque in meō corde, sī est quod mihi cor,
eam rem uolutaui et diū disputaui,
hominem cuius rei, quandō nātus esset,
similem esse arbitrarer simulacrumque habere:
id repperi iam exemplum.
nouarum aedium esse arbitror similem egō hominem,
quandō nātus est. ei rei argumenta dicam.
[atque hoc haud uidetur ueri simile uōbīs,
at egō id faciam esse ita ut credatis.]
[profectō ita esse ut praedicō uera uincam.]
atque hoc uosmet ipsi, scio, proinde uti nunc
egō esse autumo, quandō dicta audietis
mea, haud aliter id dicetis.
auscultate, argumenta dum dicō ad hanc rem:
simul gnaruris uōs uolō esse hanc rem mecum.
aedes quom extemplō sunt paratae, expolitae,
factae probe examussim,
laudant fabrum atque aedes probant, sibi quisque inde exemplum expetunt,
sibi quisque similis uolt suas, sumptum operam <nōn> parcunt suam.
atque ubi illō immigrat nequam homo, indiligēns
cum pigra familia, immundus, īnstrenuos,
hic iam aedibus uitium additur, bonae cum curantur male.
atque illud saepe fit: tempestas uenit,
cōnfringit tegulas imbricesque: ibi
dominus indiligēns reddere alias neuolt.
uenit imber, perlauit parietes, perpluont,
tigna putefacit, perdit operam fabri:
nequior factus iam est usus aedium.
atque <ea> haud est fabri culpa, sed magna pars
mōrem hunc induxerunt: sī quid nummō sarciri potest,
usque mantant neque id faciunt, donicum
parietes ruont: aedificantur aedes totae denuō.
haec argumenta egō aedificiis dīxī. nunc etiam uolō
dicere, ut hominēs aedium esse similis arbitreminī.
primumdum parentes fabri liberum sunt:
ei fundamentum substruont liberorum.
extollunt, parant sedulō in firmitatem
et ut in usum bonī et in speciem†
poplō sint sibique, haud materiae reparcunt
nec sumptus ibi sumptui esse ducunt.
expoliunt: docent litterās, iura leges,
sumptū suō et labore
nituntur, ut alii sibi esse illōrum similis expetant.
ad legionem cum ita <paratos mittunt>, adminiclum eis danunt
tum iam, aliquem cognatum suom.
eatenus. abeunt ā fabris. unum ubi emeritum est stipendium,
igitur tum specimen cernitur, quō eueniat aedificatiō.
nam egō ad illud frugi usque et probus fui,
in fabrorum potestate dum fuī.
postea quom immigraui ingenium in meum,
perdidi operam fabrorum ilicō oppidō.
uenit ignauia, ea mihi tempestas fuit,
mī aduentū suō grandinem [imbremque] attulit.
haec uerecundiam mī et uirtutis modum
deturbauit detexitque ā mē ilicō.
postilla optigere mē neglegēns fuī.
continuō prō imbre amor aduenit [in cor meum],
is usque in pectus permanauit, permadefecit cor meum.
nunc simul rēs, fides, fama, uirtus, decus
deseruerunt: egō sum in usū factus nimiō nequior.
atque edepol ita haec tigna umide <iam> putent: nōn uideor mihi
sarcire posse aedes meas, quīn totae perpetuae ruant,
cum fundamentō perierint nec quisquam esse auxiliō queat.
cor dolet, cum sciō ut nunc sum atque ut fui,
quō neque industrior de iuuentute erat
<quisquam nec clarior> arte gymnastica:
disco, hastis, pila, cursu, armis, equō
uictitabam uolup,
parsimonia et duritia discipulinae aliīs eram,
optumi quique expetebant ā mē doctrinam sibī.
nunc, postquam nihili sum, id uērō meopte ingeniō repperī.

I.III
Philematium Iam pridem ecastor frigida nōn laui magis lubenter
nec quom mē melius, mea Scapha, rear esse deficatam.
Sc. Euentus rebus omnibus, uelut hornō messis magna
fuit. Philem. quid ea messis attinet ad meam lauationem.
Sc. Nihilō plus quam lauatiō tua ad messim. Philol. O Venus uenusta,
haec illa est tempestas mea, mihi quae modestiam omnem
detexit, tectus qua fuī. tum mihi Amor et Cupidō
in pectus perpluit meum, neque iam umquam optigere possum:
madent iam in corde parietes, periere haec oppidō aedis.
Philem. Contempla, amabo, mea Scapha, satin haec mē uestis deceat.
uolō mē placere Philolachi, meō ocello, meō patronō.
Sc.quīn tū tē exornas mōribus lepidis, quom lepida tute es.
nōn uestem amatores amant [mulieris], sed uestis fartim.
Philol. Ita mē di ament, lepidast Scapha, sapit scelesta multum.
ut lepide omnēs mōrēs tenet sententiasque amantum.
Philem. quid nunc. Sc. quid est. Philem.quīn mē aspice et contempla, ut haec mē deceat.
Sc. Virtute formae id euenit, tē ut deceat quidquid habeas.
Philol. Ergō ob istuc uerbum tē, Scapha, donabō egō hodiē aliqui,
neque patiar tē istanc gratiis laudasse, quae placet mī.
Philem. Nolō egō tē adsentari mihī. Sc. Nimis tū quidem stulta es mulier.
eho, mauis uituperarier falsō quam uērō extolli.
equidem pol uel falsō tamen laudari multō malo,
quam uērō culpari aut meam speciem aliōs inridere.
Philem. Egō uerum amo, uerum uolō dici mihi: mendacem odī.
Sc. Ita tū mē ames, ita Philolaches tuos tē amet, ut uenusta es.
Philol. quid ais, scelesta. quō modō adiurasti. ita egō istam amarem.
quid istaec mē, id cur nōn additum est. īnfecta dona faciō.
periisti: quod promiseram tibi donum, perdidistī.
Sc. Equidem pol miror tam catam, tam docilem tē et bene doctam
nunc stultam stulte facere. Philem.quīn mone quaeso, sī quid errō.
Sc. Tū ecastor erras, quae quidem illum expectes unum atque illī
mōrem praecipue sic geras atque aliōs asperneris.
matronae, nōn meretricium est unum īnseruire amantem.
Philol. Prō Iuppiter, nam quod malum uersatur meae domī illud.
di deaeque mē omnēs pessumis exemplis interficiant,
nisi egō illam anum interfecerō siti fameque atque algū.
Philem. Nolō egō mihi male tē, Scapha, praecipere. Sc. Stulta es plane,
quae illum tibi aeternum putes fore amicum et beneuolentem.
moneō egō tē: tē ille deseret aetate et satietate.
Philem. Non sperō. Sc. īnsperata accidunt magis saepe quam quae speres.
postremo, sī dictīs nequis perduci, ut uera haec credas
mea dicta, ex factis nosce rem. uides quae sim. et quae fui ante.
nihilō egō quam nunc tū * * amata sum. atque uni modō gessi mōrem:
quī pol mē, ubi aetate hoc caput colorem commutauit,
reliquit deseruitque mē. tibi idem futurum crēdō.
Philol. Vix comprimor, quīn inuolem illī in oculos stimulatricī.
Philem. Solam ille mē soli sibi suō <sumptu> liberauit:
illī mē soli cēnseō esse oportere opsequentem.
Philol. Prō di immortales, mulierem lepidam et pudicō ingeniō.
bene hercle factum et gaudeō mihi nihil esse huius causa.
Sc. īnscita ecastor tū quidem es. Philem. Quapropter. Sc. Quae istuc <cures>,
ut tē ille amet. Philem. Cur obsecrō nōn curem. Sc. Libera es iam.
tū iam quod quaerebas habes: ille tē nisi amabit ultro,
id prō tuō capite quod dedit perdiderit tantum argentī.
Philol. Perii hercle, ni egō illam pessumis exemplis enicassō.
illa hanc corrumpit mulierem malesuada † uitilena.
Philem. Numquam egō illī possum gratiam referre ut meritust de mē.
Scapha, id tū mihi ne suadeas, ut illum minoris pendam.
Sc. At hoc unum facitō cogites: sī illum īnseruibis solum
dum tibi nunc haec aetatulast, in senecta male querere.
Philol. In anginam egō nunc mē uelim uerti, ut ueneficae illī
fauces prehendam atque enicem scelestam stimulatricem.
Philem. Eundem animum oportet nunc mihi esse grātum, ut impetraui,
atque olim, prius quam id extudi, quom illī subblandiebar.
Philol. Diui mē faciant quod uolunt, ni ob istam orationem
tē liberassō denuō et ni Scapham enicassō.
Sc. #S# tibi sat acceptum est fore tibi uictum sempiternum
atque illum amatorem tibi proprium futurum in uita,
soli gerundum cēnseō mōrem et capiundas crines.
Philem. Vt fama est hominī, exin solet pecuniam inuenire.
egō sī bonam famam mihi seruasso, sat erō dīues.
Philol. Siquidem hercle uendundust pater, uenibit multō potius,
quam tē mē uiuō umquam sinam egere aut mendicare.
Sc. quid illis futurum est ceteris quī tē amant. Philem. Magis amabunt,
quom <mē> uidebunt gratiam referre <bene mere>ntī.
Philol. V.Inam nunc meus emortuos pater ad mē nuntietur,
ut egō exheredem meis bonīs mē faciam atque haec sit heres.
Sc. Iam ista quidem absumpta rēs erit: dies noctēsque estur bibitur,
neque quisquam parsimoniam adhibet: sagina plane est.
Philol. In tē hercle certumst principe ut sim parcus experiri,
nam neque edes quicquam neque bibes apud mē his decem diebus.
Philem. #S# quid tū in illum bene uoles loqui, id loqui licebit:
nec rēctē sī illī dixeris, iam ecastor uapulabis.
Philol. Edepol sī summō Ioui boui eō argentō sacruficassem,
prō illius capite quod dedi, numquam aeque id bene locassem.
uideas eam medullitus mē amāre. oh, probus homō sum:
quae prō mē causam diceret, patronum liberauī.
Sc. Videō tē nihili pendere prae Philolache omnis hominēs.
nunc, ne eius causa uapulem, tibi potius adsentabor.
[sī acceptum sat habes, tibi fore illum amicum sempiternum.]
Philem. Cedō mī speculum et cum ornamentis arculam actutum, Scapha,
ornata ut sim, quom hūc adueniat Philolaches uoluptas mea.
Sc. Mulier quae sē suamque aetatem spernit, speculō ei usus est:
quid opust speculō tibi, quae tute speculō speculum es maxumum.
Philol. Ob istuc uerbum, ne nequiquam, Scapha, tam lepide dixeris,
dabō aliquid hodiē peculi tibi, Philematium mea.
Philem. Suō quique locō (uiden.) capillus satis compositust commode.
Sc. V.I tū commoda es, capillum commodum esse creditō.
Philol. Vah, quid illa pote peius quicquam muliere memorarier.
nunc adsentatrix scelesta est, dudum aduersatrix erat.
Philem. Cedō cerussam. Sc. quid cerussa opust nam. Philem.quī malas oblinam.
Sc. Vna opera ebur atramentō candefacere postules.
Philol. Lepide dictum de atramentō atque ebore. euge, plaudō Scaphae.
Philem. Tum tū igitur cedō purpurissum. Sc. Non dō. scita es tū quidem.
noua pictura interpolare uis opus lepidissimum.
nōn istanc aetatem oportet pigmentum ullum attingere,
neque cerussam neque melinum, neque aliam ullam offuciam.
Philem. Cape igitur speculum. Philol. Ei mihi misero, sauium speculō dedit.
nimis uelim lapidem, quī egō illī speculō diminuam caput.
Sc. Linteum cape atque exterge tibi manus. Philem. quid ita, obsecro.
Sc. Vt speculum tenuisti, metuō ne olant argentum manus:
ne usquam argentum tē accepisse suspicetur Philolaches.
Philol. Non uideor uidisse lenam callidiorem ullam alteras.
ut lepide atque astute in mentem uenit de speculō malae.
Philem. Etiamne unguentis unguendam cēnses. Sc. Minime feceris.
Philem. Quapropter. Sc.quia ecastor mulier rēctē olet, ubi nihil olet.
nam istae ueteres, quae sē unguentis unctitant, interpoles,
uetulae, edentulae, quae uitia corporis fucō occulunt,
ubi sēsē sudor cum unguentis cōnsociauit, ilicō
itidem olent, quasi cum una multa iura cōnfudit cocus.
quid olant nescias, nisi id unum, † ni male olere intellegas.
Philol. Vt perdocte cuncta callet. nihil hac docta doctius.
uerum illud esse maxima adeō pars uestrorum intellegit,
quibus anus domī sunt uxores, quae uōs dote meruerunt.
Philem. Agedum contempla aurum et pallam, satin haec <mē> deceat, Scapha.
Sc. Non mē istuc curare oportet. Philem. Quem obsecrō igitur. Sc. Eloquar:
Philolachem, is ne quid emat, nisi quod sibi placere cēnseat.
[nam amator meretricis mōrēs sibi emit aurō et purpura.]
quid opust, quod suom esse nolit, ei ultrō ostentarier.
[purpura aetati occultandaest, aurum turpi mulierī.]
pulchra mulier nuda erit quam purpurata pulchrior:
[poste nequiquam exornata est bene, sī morata est male.
pulchrum ōrnātum turpes mōrēs peius caenō conlinunt.]
nam sī pulchra est, nimis ornata est. Philol. Nimis diū abstineō manum.
quid hic uōs agitis. Philem. Tibi mē exornō ut placeam. Philol. Ornata es satis.
abi tū hinc intrō atque ornamenta haec aufer. sed, uoluptas mea,
mea Philematium, potare tecum conlibitum est mihī.
Philem. Et edepol mihi tecum, nam quod tibi libet idem mihi libet,
mea uoluptas. Philol. Em istuc uerbum uile est uiginti minis.
Philem. Cedo, amabo, decem: bene emptum tibi dare hoc uerbum uolō.
Philol. Etiam nunc decem minae apud tē sunt. uel rationem puta.
triginta minas prō capite tuō dedī. Philem. Cur exprobras.
Philol. Egone id exprobrem, quī mihimet cupiō id opprobrarier.
nec quicquam argenti locaui iam diū usquam aeque bene.
Philem. Certe ego, quod tē amo, operam nusquam melius potui ponere.
Philol. Bene igitur ratiō accepti atque expēnsi inter nōs conuenit:
tū mē amas, egō tē amō. meritō id fieri uterque existimat.
haec quī gaudent, gaudeant perpetuō suō semper bonō.
quī inuident, ne umquam eorum quisquam inuideat prosus commodis.
Philem. Age accumbe igitur. cedō aquam manibus, puere, appone hic mēnsulam.
uide, tali ubi sint. uin unguenta. Philol. quid opust. cum stacta accubō.
sed estne hic meus sodalis, quī hūc incedit cum amica sua.
is est, Callidamates cum amica incedit. euge, oculus meus,
conueniunt manuplares eccos: praedam participes petunt.

I.iu
Callidamates Aduersum ueniri mihi ad Philolachetem
uolō temperī. audi, em tibi imperatum est.
nam illī ubi fui, inde effugi foras,
ita mē ibi male conuiui sermonisque taesumst.
nunc comissatum ibō ad Philolachetem,
ubi nōs hilari ingeniō et lepide accipient.
ecquid tibi uideor mammamadere.
Delphium Semper istoc modō.
moratuss tū tē. <ire hūc> debebas.
#CALL# Visne egō tē ac tū mē amplectare.
Del. #S# tibi cordi est facere, licet. Call. Lepida es.
duc mē amabō. Del. Caue ne cadas, asta.
#CALL# O—o—ocellus meus, tuos sum alumnus, mel meum.
Del. Caue modo, ne prius in uia accumbas,
quam illī, ubi lectus est stratus, concumbimus.
#CALL# sine, sine cadere mē. Del. Sino, sed hoc, quod mī in manū est:
sī cades, nōn cades quīn cadam tecum.
#CALL# iacentis tollet postea nōs ambos aliquis.
Del. Madet homō. Call. Tun mē ais mammamadere.
Del. Cedō manum, nolō equidem tē adfligī.
#CALL# em tene. Del. Age, i simul. Call. Quō egō eam. Del. An <ne>scis.
#CALL# scio, in mentem uenit modō:
nempe domum eō comissatum.
Del. Immo, istuc quidem. Call. Iam meminī.
Philol. Num nōn uis mē obuiam his ire, anime mī.
illī egō ex omnibus optume uolō.
iam reuertar. Philem. Diū est iam id mihī.
#CALL# ecquis hic est. Philol. Adest. Call. Eu, Philolaches,
salue, amicissime mī omnium hominum.
Philol. Di tē ament. accuba, Callidamates.
unde agis tē. Call. Únde homō ebrius probe.
Philem.quīn amabō accubas, Delphium mea.
da illī quod bibat. Call. Dormiam egō iam.
Philol. Num mirum aut nouom quippiam facit.
Del. quid egō hoc faciam postea. Philem. Mea, sic sine eumpse.
age tū interim da ab Delphiō citō cantharum circum.

II.I
Traniō Iuppiter supremus summis opibus atque industriis
mē periisse et Philolachetem cupit erilem filium.
occidit Spes nostra, nusquam stabulum est Cōnfidentiae,
nec Salus nōbīs saluti iam esse, sī cupiat, potest:
ita mali, maeroris montem maximum ad portum modō
cōnspicatus sum: erus aduenit peregre, periit Traniō.
ecquis homō est, quī facere argenti cupiat aliquantum lucri,
quī hodiē sēsē excruciari meam uicem possit pati.
ubi sunt isti plagipatidae, ferritribaces uiri,
uel isti quī hosticas trium nummum causa subeunt sub falas,
ubi quinis aut denis hastis corpus trānsfigi solet.
egō dabō ei talentum, primus quī in crucem excucurrerit.
sed ea lege, ut offigantur bis pedes, bis bracchia.
ubi id erit factum, ā mē argentum petitō praesentarium.
sed ego—sumne īnfelix, quī nōn currō curriculō domum.
Philol. <Adest> adest opsonium. eccum Traniō ā portū redit.
#TR# philolaches. Philol. quid est. Tr. <Et> egō et tu—Philol. quid et egō et tu. Tr. Periimus.
Philol. quid ita. Tr. Pater adest. Philol. quid egō ex tē audio. Tr. Absumpti sumus.
pater inquam tuos uenit. Philol. V.I is est, obsecro. Tr. * adest.
Philol.quis id ait. quis uidit. Tr. Egomet inquam uīdī. Philol. Vae mihī.
quid egō ago. Tr. Nam quid tu, malum, mē rogitas quid agas. accubas.
Philol. Tutin uidisti. Tr. Egomet, inquam. Philol. Certe. Tr. <Certe> inquam. Philol. Occidi,
sī tū uera memoras. Tr. quid mihi sit bonī, sī mentiar.
Philol. quid egō nunc faciam. Tr. Iube haec hinc omnia amolirier.
quis istic dormit. Philol. Callidamates. Tr. Suscita istum, Delphium.
Del. Callidamates, Callidamates, uigila. Call. Vigilo, cedō [ut] bibam.
Del. Vigila. pater aduenit peregre Philolachis. Call. Valeat pater.
Philol. Valet ille quidem, atque <ego> disperiī. Call. Bis periisti. quī potest.
Philol. Quaesō edepol, exsurge. pater aduenit. Call. Tuos uenit pater.
iube abire rursum. quid illī reditiō etiam hūc fuit.
Philol. quid egō agam. pater iam hic mē offendet miserum adueniēns ebrium,
aedis plenas conuiuarum et mulierum. miserum est opus,
igitur demum fodere puteum, ubi sitis fauces tenet.
sicut egō aduentū patris nunc quaerō quid faciam miser.
#TR# ecce autem <iterum> hic deposiuit caput et dormit. suscita.
Philol. Etiam uigilas. pater, inquam, aderit iam hic meus. Call. Ain tu, pater.
cedō soleas mihi, ut arma capiam. iam pol egō occidam patrem.
Philol. Perdis rem. Del. Tace, amabō. Tr. Abripite hunc intrō actutum inter manus.
#CALL# iam hercle egō uōs prō matula habēbō, nisi mihi matulam datis.
Philol. Periī. Tr. Habe bonum animum: egō istum lepide medicabō metum.
Philol. Nullus sum. Tr. Taceas: egō quī istaec sedem meditabor tibī.
satin habes, sī egō aduenientem ita patrem faciam tuom,
nōn modō ne intrō eat, uerum etiam ut fugiat longe ab aedibus.
uōs modō hinc abite intrō atque haec hinc propere amoliminī.
Philol. V.I egō ero. Tr. V.I maxime esse uis: cum hac, cum istac eris.
Del. quid sī igitur abeamus hinc nos. Tr. Non hoc longe, Delphium.
nam intus potate haū tantillō hac quidem causa minus.
Philol. Ei mihi, quam istaec blanda dicta quō euenant madeō metū.
#TR# potin animō ut sis quietō et facias quod iubeo. Philol. Potest.
#TR# Omnium prīmum, Philematium, intrō abi, et tu, Delphium.
Del. Morigerae tibi erimus ambae.—Tr. Ita ille faxit Iuppiter.
animum aduorte nunciam tū quae uolō accurarier.
omnium primumdum aedes iam face occlusae sient.
intus caue muttire quemquam siueris. Philol. Curabitur.
#TR# tamquam sī intus nātus nēmō in aedibus habitet. Philol. Licet.
#TR# neū quisquam respōnset, quandō hasce aedis pultabit senex.
Philol. Numquid aliud. Tr. Clauem mī harunc aedium Laconicam
iam iube efferri intus: hasce egō aedis occludam hinc foris.
Philol. In tuam custodelam meque et meas spes trado, Traniō.—
#TR# pluma haud interest, patronus an cliēns probior siet.
Homini, cui nulla in pectore est audacia,
[nam cuiuis hominī, uel optumō uel pessumo]
quamuis desubitō facile est facere nequiter:
uerum id uidendum est, id uiri docti est opus,
quae designata sint et facta nequiter,
tranquille cuncta et ut proueniant sine malo,
ne quid potiatur, quam ob rem pigeat uiuere.
sicut egō efficiam, quae facta hic turbauimus,
profectō ut liqueant omnia et tranquilla sint
neque quicquam nōbīs pariant ex sē incommodī.
sed quid tū egredere, Sphaerio. Puer Iamiam *
* * Tr. Optime.
praeceptis paruistī. Puer. Iussit maximō
opere orare, ut patrem aliquō absterreres modo,
ne intrō iret ad sē. Tr.quīn etiam illī hoc dicito,
facturum <mē>, ut ne etiam aspicere aedis audeat,
capite obuolutō ut fugiat cum summō metū.
clauem cedō atque abi intrō atque occlude ostium,
et egō hinc occludam.—iube uenire nunciam.
ludos egō hodiē uiuō praesenti hic seni
faciam, quod crēdō mortuō numquam fore.
concedam ā foribus hūc, hinc speculabor procul,
unde aduenienti sarcinam imponam senī.

II.II
Theopropides Habeo, Neptune, gratiam magnam tibi,
quom med amisisti abs tē uix uiuom domum.
uerum sī posthac mē pedem latum modō
scies imposisse in undam, haū causast, ilicō
quod nunc uoluisti facere quīn facias mihī.
apage, apage tē ā mē nunciam post hunc diem:
quod crediturus tibi fui, omne credidī.
#TR# edepol, Neptune, peccauisti largiter,
quī occasionem hanc amisisti tam bonam.
#TH# trienniō post Aegyptō adueniō domum.
crēdō exspectatus ueniam familiaribus.
#TR# nimiō edepol ille potuit exspectatior
uenire, quī tē nuntiaret mortuom.
#TH# sed quid hoc. occlusa ianua est interdius.
pultabō. heus, ecquis intust. aperitin fores.
Tr.quis homō est, quī nostras aedes accessit prope.
#TH# meus seruos hic quidem est Traniō. Tr. O Theopropides,
ere, salue, saluom tē aduenisse gaudeō.
usquin ualuisti. Th. Vsque ut uides. Tr. Factum optime.
#TH# quid uōs. īnsanin estis. Tr. quidum. Th. Sic, quia
foris ambulatis, nātus nēmō in aedibus
seruat, neque quī recludat neque † quis respondeat.
pultandō [pedibus] paene cōnfregi hasce ambas <foris>.
#TR# ehō an tū tetigisti hās aedis. Th. Cur nōn tangerem.
quīn pultando, inquam, paene cōnfregi foris.
#TR# tetigistin. Th. Tetigi, inquam, et pultauī. Tr. Vah. Th. quid est.
#TR# male hercle factum. Th. quid est negoti. Tr. Non potest
dici, quam indignum facinus fecisti et malum.
#TH# quid iam. Tr. Fuge, obsecro, atque abscede ab aedibus.
fuge hūc, fuge ad mē propius. tetigistin foris.
#TH# Quō modō pultare potui, sī nōn tangerem.
#TR# Occidisti hercle—Th. Quem mortalem. Tr. Omnis tuos.
#TH# di tē deaeque omnēs faxint cum istoc omine—
#TR# metuō, tē atque istos expiare ut possies.
#TH# Quam ob rem. aut quam subitō rem mihi adportas nouam.
* * *
#TR# et heus, iube illos illinc ambō abscedere.
#TH# apscedite. Tr. Aedes ne attigatis. tangite
uōs quoque terram. Th. Obsecrō hercle, quīn eloquere *
* * *
Tr.quia septem mēnses sunt, quom in hasce aedis pedem
nēmō intrō tetulit, semel ut emigrauimus.
#TH# eloquere, quid ita. Tr. Circumspicedum, numquis est,
sermonem nostrum quī aucupet. Th. Tutum probest.
#TR# circumspice etiam. Th. Nemō est. loquere nunciam.
#TR# capitale scelus est. Th. quid est. nōn <satis> intellegō.
#TR# scelus, inquam, factum est iam diu, antiquom et uetus.
#TH# antiquom. Tr. Id adeō nōs nunc factum inuenimus.
#TH# quid istuc est sceleris. aut quis id fēcit. cedō.
#TR# hospes necauit hospitem captum manū.
iste, ut egō opinor, quī hās tibi aedis uendidit.
#TH# necauit. Tr. Aurumque ei ademit hospiti
eumque hic defodit hospitem ibidem in aedibus.
#TH# Quapropter id uōs factum suspicamini.
#TR# egō dicam, ausculta. ut foris cenauerat
tuos gnatus, postquam rediit ā cena domum,
abimus omnēs cubitum. condormiuimus:
lucernam forte oblitus fueram exstinguere.
atque ille exclamat derepente maximum.
Th.quis homo. an gnatus meus. Tr. St, tace, ausculta modō.
ait uenisse illum in somnis ad sē mortuom.
#TH# nempe ergō in somnis. Tr. Ita. sed ausculta modō.
ait illum hoc pactō sibi dixisse mortuom.
#TH# in somnis. Tr. Mirum quīn uigilanti diceret,
quī abhinc sexaginta annos occisus foret.
interdum inepte stultus es, <Theopropides>.
#TH# taceō. Tr. Sed ecce quae illī in *
 ¤ egō trānsmarinus hospes sum Diapontius.
hic habito, haec mihi dedita est habitatiō.
nam mē Acheruntem recipere Orcus noluit,
quia praemature uita careō. per fidem
deceptus sum: hospes [hic] mē necauit isque mē
defodit īnsepultum clam [ibidem] in hisce aedibus,
scelestus, auri causa. nunc tū hinc emigra.
scelestae hae sunt aedes, impia est habitatio ¤ .
quae hic mōnstra fiunt, annō uix possum eloquī.
#TH# st, st.
#TR# quid, obsecrō hercle, factum est. Th. Concrepuit foris.
#TR# hicin percussit! Th. Guttam haud habeō sanguinis,
uiuom mē accersunt Acheruntem mortuī.
#TR# perii, illīsce hodiē hanc conturbabunt fabulam.
nimis quam formido, ne manifestō hic mē opprimat.
#TH# quid tute tecum loquere. Tr. Abscede ab ianua.
fuge, obsecrō hercle. Th. Quō fugiam. etiam tū fuge.
#TR# nihil egō formido, pax mihi est cum mortuis.
Intus. Heus, Traniō. Tr. Non mē appellabis, sī sapis.
nihil egō commerui, neque istas percussi fores.
Intus. Quaeso—<Tr. Caue uerbum faxis. Th. Dic> quid segreges
<sermonem. Tr. Apage hinc tē. Th. Quae r>es tē agitat, Tranio.
quīcum istaec loquere. Tr. An quaesō tū appellaueras.
ita mē di amabunt, mortuom illum credidi
expostulare quia percussisses fores.
sed tu, etiamne astas nec quae dicō optemperas.
#TH# quid faciam. Tr. Caue respexis, fuge, [atque] operi caput.
#TH# cur nōn fugis tu. Tr. Pax mihi est cum mortuis.
#TH# sciō. quid modō igitur. cur tantō opere extimueras.
#TR# nil mē curassis, inquam, egō mihi prouiderō:
tu, ut occepisti, tantum quantum quis fuge,
atque Herculem inuoca. Th. Hercules, ted inuocō.—
#TR# et ego—tibi hodiē ut det, senex, magnum malum.
prō di immortales, obsecrō uestram fidem,
quid egō hodiē negoti cōnfeci malī.

III.I

Danista Scelestiorem egō annum argentō faenori
numquam ullum uīdī quam hic mihi annus optigit.
ā mani ad noctem usque in forō degō diem,
locare argenti nemini nummum queō.
#TR# nunc pol egō perii plane in perpetuom modum.
danista adest, quī dedit <argentum faenore>,
quī amica est empta quoque <opus in sumptus fuit>.
manifesta rēs est, nisi quid occurrō prius,
ne hoc senex resciscat. ibō huic obuiam.
sed quidnam hic sēsē tam citō recipit domum.
metuō ne de hac rē quippiam indaudiuerit.
accedam atque adpellabō. ei quam timeō miser.
nihil est miserius quam animus hominis cōnscius,
sicut mē † habet. uerum utut rēs sēsē habet,
pergam turbare porrō: ita haec rēs postulat.
unde is. Theopropides Conueni illum unde hasce aedis emeram.
#TR# numquid dixisti de illō quod dīxī tibi.
#TH# dīxī hercle uērō omnia. Tr. Ei miserō mihi,
metuō ne techinae meae perpetuō perierint.
#TH# quid tute tecum. Tr. Nihil enim. sed dic mihi,
dixtine quaeso. Th. Dixi, inquam, ordine omnia.
#TR# etiam fatetur de hospite. Th. Immō pernegat.
#TR# negat <scelestus. Th. Negitat in>quam. Tr. Cogita:
<nōn cōnfitetur. Th.> Dicam sī cōnfessus sit.
quid nunc faciundum cēnses. Tr. Egon quid cēnseam.
cape, obsecrō hercle, cum eō una iudicem
(sed eum uidetō ut capias, quī credat mihi):
tam facile uinces quam pirum uolpes comest.
Dan. Sed Philolachetis seruom eccum Tranium,
quī mihi neque faenus neque sortem argenti danunt.
#TH# Quō tē agis. Tr. Nec quoquam abeō. ne egō sum miser,
scelestus, nātus dis inimicis omnibus.
iam illō praesente adibit. ne egō homō sum miser,
ita et hinc et illinc mī exhibent negotium.
sed occupabō adire. Dan. Hic ad mē it, saluos sum,
spes est de argentō. Tr. Hilarus est: frustra est homō.
saluere iubeō tē, Misargyrides, bene.
Dan. Salue et tū. quid de argentost. Tr. Abi sis, belua.
continuō adueniēns pilum iniecisti mihī.
Dan. Hic homō est inanis. Tr. Hic homō est certe hariolus.
Dan.quīn tū istas mittis tricas. Tr.quīn quid uis cedō.
Dan. V.I Philolaches est. Tr. Numquam potuisti mihi
magis opportunus aduen<ire quam> aduenis.
Dan. quid est. Tr. Concede hūc. <Dan.quīn mihi faenus red>ditur.
#TR# sciō tē bona esse uoce, ne clama nimis.
Dan. Egō hercle uērō clamō. Tr. Ah, gere mōrem mihī.
Dan. quid tibi egō mōrem uis geram. Tr. Abi quaesō hinc domum.
Dan. Abeam. Tr. Reditō hūc circiter meridie.
Dan. Reddeturne igitur faenus. Tr. Reddeturne. abī.
Dan. quid egō hūc recursem aut operam sumam aut conteram.
quid sī hic manebō potius ad meridie.
#TR# immō abi domum, uerum hercle dico, abi modō.
* * *
Dan.quīn uōs mihi faenus date. quid hic nugamini.
#TR# eū hercle, ne tu—abi modo, ausculta mihī.
Dan. Iam hercle egō illum nominabō. * * Tr. Euge strenue.
beatus uērō es nunc, quom clamas. Dan. Meum petō.
multos mē hoc pactō iam dies frustraminī.
molestus sī sum, reddite argentum: abierō.
respōnsiones omnēs hoc uerbō eripis.
#TR# sortem accipe. Dan. Immō faenus, id prīmum uolō.
#TR# quid ais tu, omnium hominum taeterrime.
uenisti hūc tē extentatum. agas quod in manū est.
nōn dat, nōn debet. Dan. Non debet. Tr. Ne frit quidem
ferre hinc potes. an metuis ne quō abeat foras
urbe exulatum faenoris causa tui,
quoi sortem accipere iam licet. Dan.quīn nōn petō
sortem: illuc prīmum, faenus, reddundum est mihī.
#TR# molestus ne sis. nēmō dat, age quid lubet.
tū sōlus, crēdō, faenore argentum datas.
Dan. Cedō faenus, redde faenus, faenus reddite.
daturin estis faenus actutum mihi.
datur faenus mihi. Tr. Faenus illic, faenus hic.
nescit quidem nisi faenus fabularier.
ultrō tē. neque egō taetriorem beluam
uidisse mē umquam quemquam quam tē cēnseō.
Dan. Non edepol tū nunc mē istis uerbis territas.
#TH# * calidum hoc est: etsī procul abest, urit male. *
quod illuc est faenus, opsecro, quod illic petit.
#TR# pater eccum aduenit peregre nōn multō prius
illius, is tibi et faenus et sortem dabit,
ne inconciliare quid nōs porrō postules.
uide num moratur. Dan.quīn feram, sī quid datur.
#TH# quid ais tu. Tr. quid uis. Th.quis illic est. quid illic petit.
quid Philolachetem gnatum compellat <meum>
sic et praesenti tibi facit conuicium.
quid illī debetur. Tr. Obsecrō hercle, <illud> iube
obi<ci illī> argentum ob os impurae beluae.
#TH# iubeam—. Tr. Iuben hominī argentō os uerberarier.
Dan. Perfacile egō ictus perpetior argenteos.
#TR# audin. uideturne, obsecrō hercle, idoneus,
danista quī sit, genus quod improbissimum est.
#TH# nōn egō istuc curō quī sit <quid sit> unde sit:
id uolō mihi dici, id mē scire expeto,
quod illud argentum est. Tr. Est—huic debet Philolaches
paulum. Th. Quantillum. Tr. Quasi—quadraginta minas.
ne sane id multum cēnseas. Th. Paulum id quidem est.
adeō etiam argenti faenus creditum audiō.
#TR# Quattuor quadraginta illī debentur minae,
et sors et faenus. Dan. Tantumst, nihilō plus petō.
#TR# Velim quidem hercle ut unō nummō plus petas.
dic tē daturum, ut abeat. Th. Egon dicam dare.
#TR# dic. Th. Egone. Tr. Tū ipsus. dic modo, ausculta mihī.
promitte, age inquam: egō iubeō. Th. Responde mihi:
quid eō est argentō factum. Tr. Saluom est. Th. Soluite
uosmet igitur, sī saluomst. Tr. Aedis fīlius
tuos emit. Th. Aedis. Tr. Aedis. Th. Euge, Philolaches
patrissat: iam homō in mercatura uortitur.
ain tu, aedis. Tr. Aedis inquam. sed scin quoius modi.
Th.quī scire possum. Tr. Vah. Th. quid est. Tr. Ne mē roga.
#TH# nam quid ita. Tr. Speculō claras, candorem merum.
#TH# bene hercle factum. quid, eās quanti destinat.
#TR# talentis magnis totidem quot egō et tū sumus.
sed arraboni hās dedit quadraginta minas.
hinc sumpsit quās ei dedimus. satin intellegis.
nam postquam haec aedes ita erant, ut dīxī tibi,
continuō est alias aedis mercatus sibī.
#TH# bene hercle factum. Dan. Heus, iam adpetit meridie.
#TR# absolue hunc quaeso, uomitū ne hic nōs enecet.
#TH# adulescēns, mecum rem habe. Dan. Nempe aps tē petam.
#TH# petitō crās. Dan. Abeō: sat habeo, sī crās ferō.—
#TR# malum quod isti di deaeque omnēs duint,
ita mea cōnsilia perturbat paenissime.
nullum edepol hodiē genus est hominum taetrius
nec minus bonō cum iure, quam danisticum.
#TH# Qua in regione istas aedis emit fīlius.
#TR# ecce autem periī. Th. Dicisne hoc quod tē rogo.
#TR# dicam. sed nōmen domini quaerō quid siet.
#TH# age comminiscere ergō. Tr. quid egō nunc agam,
nisi ut in uicinum hunc proximum *,
eās emisse aedis huius dicam filium.
calidum hercle esse audiui optimum mendacium.
quidquid dei dicunt, id decretumst dicere.
#TH# quid igitur. iam commentuss. Tr. Di istum perduint—
(immō istunc potius) de uicinō hoc proximō
tuos emit aedis fīlius. Th. Bonan fide.
#TR# siquidem tū argentum reddituruss, tum bona,
sī redditurus nōn es, nōn emit bona.
nōn in locō emit perbono. Th. Immō in optumō.
cupiō hercle īnspicere hasce aedis. pultadum fores
atque euoca aliquem intus ad tē, Traniō.
#TR# ecce autem periī. nunc quid dicam nesciō.
iterum iam ad unum saxum mē fluctus ferunt.
quid nunc. nōn hercle quid nunc faciam reperiō:
manufestō teneor. Th. Euocadum aliquem ocius,
roga circumducat. Tr. Heus tu, at hic sunt mulieres:
uidendumst prīmum, utrum eae uelintne an nōn uelint.
#TH# bonum aequomque oras. i, percontare et roga.
egō hic tantisper, dum exis, tē opperiar foris.
#TR# di tē deaeque omnēs funditus perdant, senex,
ita mea cōnsilia undique oppugnas male.
euge, optume eccum aedium dominus foras
#SIM# progreditur intus. hūc concessero,
dum mihi senatum cōnsili in cor conuocō.
igitur tum accedam hunc, quandō quid agam inuenerō.

III.II

#SIM# melius annō hoc mihi nōn fuit domī,
nec quod una esca mē iuuerit magis.
prandium uxor mihi perbonum dedit,
nunc dormitum iubet mē ire: minime.
nōn mihi forte uisum ilicō fuit,
melius quom prandium quam solet dedit:
uoluit in cubiculum abducere mē anus.
nōn bonust somnus de prandiō. apage.
clanculum ex aedibus mē edidi foras.
tota turget mihi uxor, scio, domī.
#TR# Res parata est mala in uesperum huic senī.
nam et cenandum et cubandumst ei male.
#SI# Quom magis cogitō cum meō animō:
sī quis dotatam uxōrem atque anum habet,
neminem sollicitat sopor: ibi omnibus
ire dormitum odiō est ueluti nunc mihi
exsequi certa rēs est, ut abeam
potius hinc ad forum quam domī cubem.
atque pol nescio, ut mōribus sient
uostrae: haec sat sciō quam mē habeat male.
* * *
peius posthac fore quam fuit mihī.
#TR# abitus tuos tibi, senex, fecerit male:
nihil erit, quod deōrum ullum accusites.
tē ipse iure optimō meritō incuses licet.
tempus nunc est senem hunc adloqui mihī.
hoc habet. repperi quī senem ducerem,
quō dolō ā mē dolorem procul pellerem.
accedam. di tē ament plurimum, Simō.
#SI# saluos sis, Traniō. Tr. Út uales. Sī. Non male.
quid agis. Tr. Hominem optumum teneō. Sī. Amice facis,
quom mē laudas. Tr. Decet. Sī. Certe. quīn m<utuomst>:
hercle ted haū bonum teneō seruom <manū>.
[Theopr. Heia, mastigia, ad mē redī. Tr. Iam isti erō.]
Sī.] quid nunc. quam mox. Tr. quid est. Sī. Quod solet fieri hic
intus. Tr. quid id est. Sī. Scis iam quid loquar. sic decet.
* * mōrem geras.
uita quam sit breuis, * simul cogita.
#TR# * quid * ehem,
uix tandem percepi super his rebus nostris tē loquī.
#SI# musice hercle agitis aetatem, ita ut uōs decet,
uinō et uictū probo, piscatū electili
uitam colitis. † Tr. Immō uita antehac erat:
nunc nōbīs omnia haec exciderunt <simul>.
#SI# quidum. Tr. Ita oppidō occidimus omnēs, Simō.
#SI# nōn taces. prospere uōbīs cuncta usque adhuc
processerunt. Tr. Ita ut dicis facta haū negō.
nōs profectō probe ut uoluimus uiximus.
sed, Simo, ita nunc uentus nauem <nostram> deseruit. Sī. quid est.
quō modo. Tr. Pessimō. Sī. Quaene subducta erat
tutō in terra. Tr. Eī. Sī. quid est. Tr. #M# miserum, occidī.
Sī.quī. Tr.quia uenit nauis, nostrae naui quae frangat † ratem.
#SI# Vellem ut tū uelles, Traniō. sed quid est negoti. Tr. Eloquar.
erus peregre uenit. Sī. Tunc <tibi> * portenditur,
inde ferriterium, postea <crux. Tr. Per tua tē g>enua obsecro,
ne indicium erō facias meō. Sī. ē mē, ne quid metuas, nil sciet.
#TR# patrone, salue. Sī. Nil moror mī istius modi clientis.
#TR# nunc hoc quod ad tē noster mē misit senex—
#SI# hoc mihi responde prīmum, quod egō tē rogō:
iam de istis rebus uoster quid sēnsit senex.
#TR# nil quicquam. Sī. Numquid increpauit filium.
#TR# tam liquidust quam liquida esse tempestas solet *
nunc tē hoc orare iussit opere maximo,
ut sibi liceret īnspicere hasce aedis tuas.
#SI# nōn sunt uenales. Tr. Sciō equidem istuc. sed senex
gynaeceum aedificare uolt hic in suis
et balineas et ambulacrum et porticum.
#SI# quid ergō somniauit. Tr. Egō dicam tibī.
dare uolt uxōrem filiō quantum potest,
ad eam rem facere uolt nouom gynaeceum.
nam sibi laudauisse hasce ait architectonem
nesciō quem exaedificatas īnsanum bene.
nunc hinc exemplum capere uolt, nisi tū neuis.
nam ille eō maiore hinc opere ex tē exemplum petit,
quia isti umbram aestate tibi esse audiuit perbonam
sub siccō lumine usque perpetuom diem.
#SI# immō edepol uero, quom usquequaque umbra est, tamen
sol semper hic est usque ā mani ad uesperum:
quasi flagitator astat usque ad ostium,
nec mī umbra hic usquamst, nisi sī in puteō quaepiamst.
#TR# quid, Sarsinatis ecqua est, sī Vmbram nōn habes.
#SI# molestus ne sis. haec sunt sicut praedicō.
#TR# at tamen īnspicere uolt. Sī. īnspiciat, sī lubet.
sī quid erit quod illī placeat, de exemplō meō
ipse aedificatō. Tr. Eon, uocō hūc hominem. Sī. I, uoca.
#TR# alexandrum magnum atque Agathoclem aiunt maximas
duō rēs gessisse: quid mihi fiet tertio,
quī sōlus faciō facinora immortalia.
uehit hic clitellas, uehit hic autem alter senex.
nouicium mihi quaestum īnstitui nōn malum:
nam muliones mulos clitellarios
habent, at egō habeō hominēs clitellarios.
magni sunt oneris: quidquid imponas uehunt.
nunc hunc haū sciō an conloquar. congrediar.
heus Theopropides. Th. Hem quis hic nominat mē.
#TR# erō seruos multis modis fidus. Th. Únde is.
#TR# Quod mē miseras, adferō omne impetratum.
#TH# quid illic, opsecro, tam diū destitisti.
#TR# seni nōn erat otium, id sum opperitus.
#TH# antiquom optines hoc tuom, tardus ut sis.
#TR# heus tu, sī uoles uerbum hoc cogitare,
simul flare sorbereque haud factū facilest.
egō hic esse et illic simitū haū potuī.
#TH# quid nunc. Tr. Vise, specta tuō usque arbitratū.
#TH# age <i>, duce mē. Tr. Num moror. Th. Supsequor tē.
#TR# senex ipsus tē ante ostium eccum opperitur.
sed ut maestus est sē hasce <aedis> uendidisse.
#TH# quid tandem. Tr. Orat ut suadeam Philolacheti,
ut istas remittat sibī. Th. Haud opinor.
sibi quisque ruri metit. sī male emptae
forent, nōbīs istas redhibere haud liceret.
lucri quidquid est, id domum trahere oportet.
misericordias * hominem oportet.
#TR# morare hercle * facis. subsequere. Th. Fiat.
dō tibi egō operam. Tr. Senex illic est. em, tibi adduxi hominem.
#SI# saluom tē aduenisse peregre gaudeo, Theopropides.
#TH# dei tē ament. Sī. īnspicere tē aedis hās uelle aiebat mihī.
#TH# nisi tibi est incommodum. Sī. Immō commodum. i intrō atque īnspice.
#TH# at enim mulieres—Sī. Caue tū ullam flocci faxis mulierem.
qua libet perambula aedis oppidō tamquam tuas.
#TH# tamquam. Tr. Ah, caue tū illī obiectes nunc in aegritudine,
tē hās emisse. nōn tū uides hunc, uoltū uti tristi est senex.
#TH# Videō. Tr. Ergō inridere ne uideare et gestire admodum.
noli facere mentionem tē <hās> emisse. Th. Intellego,
et bene monitum duco, atque esse existumō humani ingenī.
quid nunc. Sī.quīn tū is intro, atque otiose perspecta ut lubet.
#TH# bene benigneque arbitror tē facere. Sī. Factum edepol uolō.
[uin quī perductet. Th. Apage istum perductorem, nōn placet.
quidquid est, errabō potius quam perductet quispiam.]
#TR# Viden uestibulum ante aedis hoc et ambulacrum cuius modi.
#TH# luculentum edepol profectō. Tr. Age specta postes cuius modi,
quanta firmitate facti et quanta crassitudine.
#TH# nōn uideor uidisse postis pulchriores. Sī. Pol mihi
eō pretiō empti fuerant olim. Tr. Audin  ¤ fuerant ¤  dicere.
uix uidetur continere lacrimas. Th. Quanti hosce emeras.
#SI# tris minas prō istis duobus praeter uecturam dedī.
#TH# hercle quī multō improbiores sunt quam ā primō credidī.
#TR# Quapropter. Th.quia edepol ambō ab īnfimō tarmes secat.
#TR# intempestiuos excisos crēdō, id eis uitium nocet.
atque etiam nunc satis bonī sunt, sī sunt inducti pice.
nōn enim haec pultiphagus opifex opera fēcit barbarus.
uiden coagmenta in foribus. Th. Videō. Tr. Specta, quam arte dormiunt.
#TH# dormiunt. Tr. Illud quidem, ut coniuent, uolui dicere.
satin habes. Th. Vt quidquid magis contemplo, tantō magis placet.
#TR# Viden pictum, ubi ludificat cornix una uolturios duos.
#TH# nōn edepol uideō. Tr. At egō uideō. nam inter uolturios duos
cornix astat, ea uolturios duō uicissim uellicat.
quaesō hūc ad mē specta, cornicem ut cōnspicere possies.
iam uides. Th. Profectō nullam equidem illic cornicem intuor.
#TR# at tū istō ad uōs optuere, quoniam cornicem nequis
cōnspicari, sī uolturios forte possis contuī.
#TH# Omnino, ut tē absoluam, nullam pictam cōnspiciō hic auem.
#TR# age, iam mitto, ignoscō: aetate nōn quis optuerier.
#TH# haec, quae possum, ea mihi profectō cuncta uehementer placent.
#SI# latius demum est operae pretium iuisse. Th. Recte edepol mones.
#SI# ehō istum, puere, circumduce hasce aedis et conclauia.
nam egomet ductarem, nisi mī esset apud forum negotium.
#TH# apage istum ā mē perductorem, nil moror ductarier.
quidquid est, errabō potius quam perductet quispiam.
#SI# aedis dicō. Th. Ergō intrō eō igitur sine perductore. Sī. Ilicet.
#TH# ibō intrō igitur. Tr. Mane sis uideam, ne canis—Th. Agedum uide.
#TR# est! abi, canis. est! abin dierecta. abin hinc in malam crucem.
at etiam restas. est! abi istinc. Sī. Nil pericli est, age <modo>.
tam placidast, quam feta. quam uis ire intrō audacter licet.
eō egō hinc ad forum.—Th. Fecisti commode, bene ambula.
Tranio, age, canem istam ā foribus <aliquis> abducat face,
etsī nōn metuenda est. Tr.quīn tū illam aspice ut placide accubat.
nisi molestum uis uideri tē atque ignauom. Th. Iam ut lubet.
sequere hac mē igitur.—Tr. Equidem haud usquam ā pedibus apscedam tuis.—

IV.I

Phaniscus Serui quī, quom culpa carent, tamen malum metuont,
ei solent esse eris utibiles.
nam illī quī nil metuont postquam sunt malum meriti,
stulta sibi expetunt cōnsilia:
exercent sēsē ad cursuram, [fugiunt] sed ei sī reprehēnsi sunt,
faciunt de malō peculium quod nequeunt <de bonō>.
augent ex pauxillō * de parant.
mihi in pectore cōnsili * malam rem prius
quam ut meum *
ut adhuc fuit, mihi corium esse oportet,
sincerum atque ut uotem uerberarī.
sī huic imperabo, probe tectum habēbō,
malum quom impluit ceteris, ne impluat mī.
nam ut seruī uolunt esse erum, ita solet *
bonī sunt: <bonust>. improbi sunt, malus fit.
nam nunc domī nostrae tot pessimi uiuont,
peculi sui prodigi, plagigerulī.
ubi aduersum ut eant uocantur erō:  ¤ nōn eō, molestus ne sis.
sciō quō properas: gestis aliquō. iam hercle ire uis, mula, foras pastum. ¤ 
bene merēns hoc preti inde abstulī. abii foras.
sōlus nunc eō aduorsum erō ex plurimis seruis.
hoc die crastini quom erus resciuerit,
mane castigabit eos bubulis exuuiis.
postremō minoris pendō tergum illōrum, quam meum:
illī erunt bucaedae multō potius, quam egō sim restiō.

IV.II

Pinacium Mane tū atque adsiste ilico,
Phanisce. etiam respicis.
#PHAN# mihi molestus ne sies.
#PIN# Vide ut fastidit simia.
manesne ilico, impure parasite. Phan. *
quī parasitus sum. Pin. egō enim dicam: cibō perduci potis es quouis.
#PHAN# mihi sum, libet esse. quid id curas.
#PIN# Ferocem facis, quia tē erus amat. Phan. Vah,
oculi dolent. Pin. Cur. Phan.quia fumus molestust.
#PIN# tace sis, faber, quī cudere soles plumbeos nummos.
#PHAN# nōn potes tū cogere mē, ut tibi male dicam.
nouit erus mē. Pin. Suam quidem pol culcitulam oportet.
#PHAN# sī sobrius sis, male nōn dicas. Pin. Tibi obtemperem, cum tū mihi nequeas.
#PHAN# at tū mecum, pessime, itō aduersus. quaesō hercle abstine
iam sermonem de istis rebus. Pin. Faciam, et pultabō fores.
heus, ecquis hic est, maximam quī his iniuriam
foribus defendat. ecquis hās aperit foris.
nēmō hinc quidem foras exit.
ut esse addecet nequam hominēs, ita sunt. sed eō magis cautō est opus, ne hūc
exeat quī male mē mulcet.

III.III

Traniō quid tibi uisum est mercimoni. Theopropides * totus gaudeō.
#TR# num nimiō emptae tibi uidentur. Th. Numquam edepol egō mē sciō
uidisse usquam abiectas aedes, nisi modō hasce. Tr. Ecquid placent.
#TH# ecquid placeant mē rogas. immō hercle uērō perplacent.
#TR# cuius modi gynaeceum. quid porticum. Th. īnsanum bonam.
nōn equidem ullam in publicō esse maiorem hac existimō.
Tr.quīn egō ipse et Philolaches in publicō omnis porticus
sumus commēnsī. Th. quid igitur. Tr. Longe omnium longissima est.
#TH# di immortales, mercimoni lepidī. <sī> hercle nunc ferat
sex talenta magna argenti prō istis praesentaria,
numquam accipiam. Tr. #S# hercle accipere cupies, egō numquam sinam.
#TH# bene rēs nostra conlocata est istoc mercimoniō.
#TR# #M# suasore atque impulsore id factum audacter dicito,
quī subegi, faenore argentum ab danista ut sumeret,
quod isti dedimus arrabonī. Th. Seruauisti omnem ratem.
nempe octoginta debentur huic minae. Tr. Haū nummō amplius.
#TH# hodiē accipiat. Tr. Ita enim uero, ne qua causa subsiet.
uel mihi denumerato, egō illī porrō denumerauerō.
#TH# at enim ne quid captioni mihi sit, sī dederim tibī.
#TR# egone tē ioculō modō ausim dictō aut factō fallere.
#TH# egone aps tē ausim nōn cauere, ne quid committam tibi.
#TR# quid. tibi umquam quicquam, postquam tuos sum, uerborum dedi.
#TH# egō enim caui rēctē: eam mihi des gratiam atque animō meō.
sat sapio, sī aps tē modō unō caueō. Tr. Tecum sentiō.
#TH# nunc abi rus, dic mē aduenisse filiō. Tr. Faciam, ut iubes.
#TH# curriculō iube in urbem ueniat iam simul tecum. Tr. Licet.
nunc egō mē illac per posticum ad congerrones cōnferam.
dicam ut hic rēs sint quietae atque hunc ut hinc amouerim.—

IV.II

#PHAN# hic quidem neque conuiuarum sonitus, item ut antehac fuit,
neque tibicinam cantantem neque alium quemquam audiō.
#TH# Quae illaec rēs est. quid illīsce hominēs quaerunt apud aedis meas.
quid uolunt. quid intrō spectant. Pin. Pergam pultare ostium.
heus, reclude, heus, Tranio, etiamne aperis. Th. Quae haec est fabula.
#PIN# etiamne aperis. Callidamati nostrō aduersum uenimus.
#TH# heus uōs, pueri, quid istic agitis. quid istas aedis frangitis.
#PHAN# heus senex, quid tū percontare ad tē quod nihil attinet.
#TH# nihil ad mē attinet. Phan. Nisi forte factuss praefectus nouos,
quī rēs alienas procures, quaeras uideas audias.
#TH# nōn sunt istae aedis, ubi statis. Phan. quid ais. an iam uendidit
aedis Philolaches. aut quidem iste nōs defrustratur senex.
#TH# Vera dicō. sed quid uōbīs est negoti hic. Phan. Eloquar.
erus hic noster potat. Th. Erus hic uoster potat. Phan. Ita loquor.
#TH# puere, nimium delicatuss. Phan. Ei aduorsum uenimus.
#TH# cui hominī. Phan. Erō nostrō. quaeso, quotiēns dicendumst tibi.
#TH# puere, nēmō hic habitat. nam tē esse arbitror puerum probum.
#PHAN# nōn hic Philolaches adulescēns habitat hisce in aedibus.
#TH# habitauit, uerum emigrauit iam diū ex hisce aedibus.
#PIN# senex hic elleborosust certe. Phan. Erras peruorse, pater.
nam nisi hinc hodiē emigrauit aut heri, certō sciō
hic habitare. Th.quīn sex mēnses iam hic nēmō habitat. Pin. Somnias.
#TH# egone. Pin. Tū. Th. Tū ne molestuss. sine mē cum puerō loquī.
nēmō habitat. Phan. Habitat profecto, nam heri et nudius tertius,
quartus, quintus, sextus, usque postquam hinc peregre eius pater
abiit, numquam hic triduom unum desitum est potarier.
#TH# quid ais. Phan. Triduom unum est haud intermissum hic esse et bibi,
scorta duci, pergraecari, fidicinas tibicinas
†ducere. Th.quis istaec faciebat. Phan. Philolaches. Th.quī Philolaches.
#PHAN# Quoius patrem Theopropidem esse opinor. Th. Ei <mihi>, occidi,
sī haec hic uera memorat. pergam porrō percontarier.
ain tū istic potare solitum Philolachem istum, quisquis est,
cum erō uostro. Phan. Hic, inquam. Th. Puere, praeter speciem stultus es.
uide sis, ne forte ad merendam quopiam deuorteris
atque ibi ampliuscule quam satis fuerit biberis. Phan. quid est.
#TH# ita dico, ne ad alias aedis perperam deueneris.
#PHAN# sciō qua mē ire oportet et quō uenerim noui locum.
Philolaches hic habitat, cuius est pater Theopropides.
quī, postquam pater ad mercatum hinc abiit, hic tibicinam
liberauit. Th. Philolachesne ergo. Phan. Ita, Philematium quidem.
#TH# Quanti. Phan. Triginta. Th. Talentis. Phan. Μὰ τὸν Ἀπόλλω, sed minis.
#TH# liberauit. Phan. Liberauit ualide, triginta minis.
#TH# ain minis triginta amicam destinatam Philolachi.
#PHAN# aiō. Th. Atque eam manū emisisse. Phan. Aiō. Th. Et, postquam eius hinc pater
sit profectus peregre, perpotasse assiduo, ac simul
tuō cum domino. Phan. Aiō. Th. quid. is aedis emit hās hinc proxumas.
#PHAN# nōn aiō. Th. Quadraginta etiam dedit huic quae essent pignori.
#PHAN# neque istud aiō. Th. Ei, perdis. Phan. Immō suom patrem illic perdidit.
#TH# Vera cantas. Phan. Vana uellem. patris amicuss uidelicet.
#TH# eū edepol patrem eius miserum praedicas. Phan. Nihil hoc quidem est,
triginta minae, prae quam aliōs dapsilis sumptus facit.
#TH# perdidit patrem. Phan. Vnus istic seruos est sacerrimus,
Traniō: is uel Herculi conterere quaestum possiet.
edepol ne mē eius patris misere miseret, quī cum istaec sciet
facta ita, amburet ei miserō corculum carbunculus.
#TH# sī quidem istaec uera sunt. Phan. quid meream, quam ob rem mentiar.
#PIN# heus uōs, ecquis hasce aperit. Phan. quid istas pultas, ubi nēmō intus est.
aliō crēdō comissatum abiisse. abeamus nunciam
atque porrō quaeritemus <illos>. sequere hac mē. <Pin. Sequor>.
#TH# puere, iamne abis. Phan. Libertas paenulast tergō tuō:
mihi, nisi ut erum metuam et curem, nihil est quī tergum tegam.—

IV.III
#TH# perii hercle, quid opust uerbis. ut uerba audio,
nōn equidem in Aegyptum hinc modō uectus fui,
sed etiam in terras solas orasque ultumas
sum circumuectus, ita ubi nunc sim nesciō.
uerum iam scibo, nam eccum unde aedis fīlius
meus emit. quid agis tu. Simō A forō incedō domum.
#TH# numquid processit ad forum hodiē noui.
#SI# etiam. Th. quid tandem. Sī. Vidi efferri mortuom. Th. Hem.
#SI# [Nouom unum: uīdī mortuom efferri foras.]
modō eum uixisse aiebant. Th. Vae capiti tuō.
#SI# quid tū otiosus rēs nouas requiritas.
Th.quia hodiē adueni peregre. Sī. Promisi foras,
ad cenam ne mē tē uocare cēnseas.
#TH# haud postulō edepol. Sī. Verum crās, nisi <quis> prius
uocauerit mē, uel apud tē cenauerō.
#TH# ne istuc quidem edepol postulō. nisi quid magis
es occupatus, operam mihi da. Sī. Maxime.
#TH# minas quadraginta accepisti, quod sciam,
ā Philolachete. Sī. Numquam nummum, quod sciam.
#TH# quid, ā Tranione seruō. Sī. Multō <hercle> id minus.
#TH# Quas arraboni tibi dedit. Sī. quid somnias.
#TH# egone. at quidem tu, quī istoc tē speras modō
potesse dissimulandō īnfectum hoc reddere.
#SI# quid autem. Th. Quod mē apsente hic tecum fīlius
negoti gessit. Sī. Mecum ut ille hic gesserit,
dum tū hinc abes, negoti. quidnam aut quō die.
#TH# minas tibi octoginta argenti debeō.
#SI# nōn mihi quidem hercle. uerum, sī debes, cedō.
fides seruanda est, ne ire īnfitias postules.
#TH# profectō nōn negabō debere, et dabō.
tū caue quadraginta accepisse hinc tē neges.
#SI# Quaesō edepol hūc mē aspecta, et responde mihī.
<quadraginta istas cur mih>i argenti minas
fil<iūs, ut ais, debebat. Th.> Egō dicam tibī.
ta<lentis duobus, Traniō ut dīxit> mihi,
de tē aedis <emit. Sī. De mē> ille aedis emerit.
* * *
#SI# tē uelle uxōrem aiebat tuō natō dare,
ideō aedificare hic uelle aiebat in tuis.
#TH# hic aedificare uolui. Sī. Sic dīxit mihī.
#TH# ei mihi, disperiī. uocis nōn habeō satis.
uicine, perii, interiī. Sī. Numquid Traniō
turbauit. Th. Immō exturbauit omnia.
deludificatust mē hodiē indignis modis.
#SI# quid tū ais. Th. Haec rēs sic est ut narrō tibi:
deludificatust mē hodiē in perpetuom modum.
nunc tē obsecro, ut mē bene iuues operamque des.
#SI# quid uis. Th. I mecum <hinc>, obsecro, <ad tē> una simul.
#SI# Fiat. Th. Seruorumque operam et lora mihi cedō.
#SI# sume. Th. Eademque opera haec tibi narrauero,
quis med exemplis hodiē ludificatus est.

V.I
Tranioqui homō timidus erit in rebus dubiis, nauci nōn erit.
atque equidem quid id esse dicam uerbum nauci, nesciō.
nam erus mē postquam rus misit, filium ut suom arcesserem,
abii illac per angiportum ad hortum nostrum clanculum,
ostium quod in angiportū est horti, patefeci fores,
eaque eduxi omnem legionem, et maris et feminas.
postquam ex opsidione in tutum eduxi maniplares meos,
capiō cōnsilium, ut senatum congerronum conuocem.
quoniam conuocaui, atque illī mē ex senatū segregant.
ubi egō mē uideō uenire in meō foro, quantum potest
faciō idem quod plurimi alii, quibus rēs timida aut turbidast:
pergunt turbare usque, ut ne quid possit conquiescere.
nam sciō equidem nullō pactō iam esse posse haec clam senem.
nōn amicus alius quisquamst *
aut *
prō *
ille quī * erō simul. *
praeoccupabō atque anteueniam et foedus feriam. mē moror.
sed quid hoc est, quod foris concrepuit proxima uicinia.
erus meus hic quidem est. gustare egō eius sermonem uolō.
Theopropides Ilicō intra limen isti astate, ut, cum extemplō uocem,
continuō exiliatis. manicas celeriter conectite.
egō illum ante aedis praestolabor ludificatorem meum,
cuius egō hodiē ludificabor corium, sī uiuo, probe.
#TR# Res palam est. nunc tē uidere meliust quid agas, Traniō.
#TH# docte atque astū mihi captandumst cum illō, ubi hūc aduenerit.
nōn egō illī extemplō hamum ostendam, sēnsim mittam lineam.
dissimulabō mē hōrum quicquam scire. Tr. O mortalem malum,
alter hoc Athenis nēmō doctior dici potest.
uerba illī nōn magis dare hodiē quisquam quam lapidi potest.
adgrediar hominem, appellabō. Th. Nunc egō ille hūc ueniat uelim.
#TR# siquidem pol mē quaeris, adsum praesēns praesenti tibī.
#TH# euge, Tranio, quid agitur. Tr. Veniunt rure rusticī.
Philolaches iam hic aderit. Th. Edepol mī opportune aduenerit.
nostrum egō hunc uicinum opinor esse hominem audacem et malum.
#TR# quidum. Th.quia negat nouisse uōs. Tr. Negat. Th. Nec uōs sibi
nummum umquam argenti dedisse. Tr. Abi, ludis mē, crēdō haud negat.
#TH# quid iam. Tr. Scio, iocaris nunc tū. nam ille quidem <edepol> haud negat.
#TH# immō edepol negat profecto, neque sē hasce aedis Philolachi
uendidisse. Tr. Eho, an negauit sibi datum argentum, obsecro.
Th.quīn iūs iurandum pollicitust dare sē, sī uellem, mihi,
neque sē hasce aedis uendidisse neque sibi argentum datum [est].
* * *
#TH# dīxī egō istuc idem illī. Tr. quid ait. Th. Seruos pollicitust dare
suos mihi omnēs quaestionī. Tr. Nugas. numquam edepol dabit.
#TH# dat profectō. Tr.quīn i cum illō in iūs. sine inueniam. Th. Mane.
experiar, ut opinor. certum est. Tr. <Immo> mihi hominem cedō.
uel hominem iube aedis † mancipiō poscere. Th. Immō hoc prīmum uolō,
quaestioni accipere seruos. Tr. Faciundum edepol cēnseō.
#TH# quid sī igitur egō accersam hominēs. Tr. Factum iam esse oportuit.
egō interim hanc aram occupabō. Th. quid ita. Tr. Nullam rem sapis.
ne enim illī hūc cōnfugere possint, quaestioni quos dabit.
hic egō tibi praesidebo, ne interbitat quaestiō.
#TH# surge. Tr. Minime. Th. Ne occupassis, obsecro, aram. Tr. Cur. Th. Scies.
quia enim id maxime uolō, ut illī istoc cōnfugiant. sine:
tantō apud iudicem hunc argenti condemnabō facilius.
#TR# Quod agas id agas. quid tū porrō serere uis negotium.
nescis quam metuculosa rēs sit ire ad iudicem.
#TH# surgedum hūc igitur. cōnsulere quiddam est quod tecum uolō.
#TR# sic tamen hinc cōnsilium dederō. nimiō plus sapiō sedēns.
tum cōnsilia firmiora sunt de diuinis locis.
#TH# surge, ne nugare. aspicedum contra mē. Tr. Aspexī. Th. Vides.
#TR# Videō. hūc sī quis intercedat tertius, pereat fame.
#TH# quidum. Tr.quia nil <illī> quaesti sit. mali hercle ambō sumus.
#TH# periī. Tr. quid tibi est. Th. Dedisti uerba. Tr.quī tandem. Th. Probe
med emunxtī. Tr. Vide sis, satine rēctē: num mucci fluont.
#TH# immō etiam cerebrum quoque omne ē capite emunxti meō.
nam omnia male facta uestra repperi radicitus,
nōn radicitus quidem hercle, uerum etiam exradicitus.
#TR# numquam edepol hodiē <hinc, sī uiuo,> inuitus desistam tibī.
#TH# iam iubebō ignem et sarmenta, carnifex, circumdarī.
#TR# ne faxis, nam elixus esse quam assus soleō suauior.
#TH# exempla edepol faciam egō in tē. Tr.quia placeo, exemplum expetis.
#TH# loquere: quoius modi reliqui, quom hinc abibam, filium.
#TR# cum pedibus, manibus, cum digitis, auribus, oculis, labris.
#TH# aliud tē rogō. Tr. Aliud ergō nunc tibi respondeō.
sed eccum tui gnati sodalem uideō hūc incedere
Callidamatem: illō praesente mecum agito, sī quid uoles.

V.II
Callidamates V.I somnō sepeliui omnem atque edormiui crapulam,
Philolaches uenisse <dīxit> mihi suom peregre hūc patrem
quoque modō hominem ad<uenientem> seruos ludificatus sit,
ait sē metuere in cōnspe<ctum sui patris pr>ocedere.
nunc egō de sodalitate sōlus sum orator datus,
quī ā patre eius conciliarem pācem. atque eccum optime.
iubeō tē saluere et saluos cum aduenis, Theopropides,
peregre, gaudeō. hic apud nōs hodiē cenes, sic face.
#TH# callidamates, dei tē ament. de cena faciō gratiam.
Call.quīn uenis. Tr. Promitte: egō ibō prō tē, sī tibi nōn libet.
#TH# Verbero, etiam inrides. Tr.quian mē prō tē ire ad cenam autumo.
#TH# nōn enim ibis. egō ferare faxo, ut meruisti, in crucem.
#CALL# age mitte ista ac tē ad mē ad cenam dic uenturum. Tr. quid taces.
#CALL# sed tu, istuc quid cōnfugisti in aram. Tr. īnscitissimus
adueniēns perterruit mē. loquere nunc quid fecerim:
nunc utrisque disceptator eccum adest, age disputa.
#TH# Filium corrupisse aiō tē meum. Tr. Ausculta modō.
fateor potauisse, amicam liberasse absente tē,
faenore argentum sumpsisse. id esse absumptum praedicō.
numquid aliud fēcit nisi quod [faciunt] summis gnati generibus.
#TH# hercle mihi tecum cauendum est, nimis quī es orator catus.
#CALL# sine mē dum istuc iudicare. surge, egō isti adsederō.
#TH# maxime, accipitō hanc <tute> ad tē litem. Tr. Enim istic captiō est.
fac egō ne metuam * ut tū meam timeas uicem.
#TH# iam minoris <omnia alia fa>cio, prae quam quibus modis
mē ludificatust. Tr. Bene hercle factum, et factum gaudeō:
sapere istac aetate oportet, quī sunt capite candidō.
#TH# quid egō nunc faciam. Tr. #S# amicus Diphilō aut Philemoni es,
dicitō eis, quō pactō tuos tē seruos ludificauerit:
optumas frustrationes dederis in comoediis.
#CALL# tace parumper, sine uicissim mē loqui, ausculta. Th. Licet.
#CALL# Omnium prīmum sodalem mē esse scis gnatō tuō.
is adiit mē, nam eum prodire pudet in cōnspectum tuom
propterea quia fēcit quae tē scire scit. nunc tē obsecro,
stultitiae adulescentiaeque eius ignoscas: tuost.
scis solere illanc aetatem tali ludō ludere.
quidquid fēcit, una nobiscum fēcit: nōs deliquimus.
faenus, sortem sumptumque omnem, quī amica <empta> est, omnia
nōs dabimus, nōs cōnferemus, nostrō sumptu, nōn tuō.
#TH# nōn potuit uenire orator magis ad mē impetrabilis
quam tu. neque <iam> illī sum iratus neque quicquam suscēnseō.
immō mē praesente amatō bibito, facitō quod lubet:
sī hoc pudet, fecisse sumptum, supplici habeō satis.
#CALL# dispudet. Tr. <Post> istam ueniam quid mē fiet nunciam.
#TH# Verberibus caedere multum pendēns. Tr. Tamen etsī pudet.
#TH# interimam hercle egō <tē>, sī uiuō. Call. Fac istam cunctam gratiam:
Tranioni amitte quaesō hanc noxiam causa mea.
#TH# aliud quiduis impetrari perferam ā mē facilius,
quam ut nōn egō istum prō suis factis pessumis pessum premam.
#CALL# mitte quaesō. Th. Istumne <ut mittam>. uiden ut astat furcifer.
#CALL# tranio, quiesce, sī sapis. Th. Tū quiesce hanc rem modō
petere: egō illum, ut sit quietus, uerberibus subegerō.
#TR# nihil opust profectō. Call. age iam, sine tē <hoc> exorarier.
#TH# nolō ores. Call. Quaesō hercle. Th. Nolo, inquam, ores. Call. Nequiquam neuis.
hanc modō noxiam unam, quaeso, <missam> fac causa mea.
#TR# quid grauaris. quasi nōn crās iam commeream aliam noxiam:
ibi utrumque, et hoc et illud, poteris ulcisci probe.
#CALL# sine tē exorem. Th. Age abi, abi impune. em huic habetō gratiam.
spectatores, fabula haec est acta, uōs plausum date.

PERSA

I.I

Toxilus quī amāns egēns ingressus est princeps in Amoris uias,
superauit aerumnis suis aerumnas Herculī.
nam cum leone, cum excetra, cum ceruo, cum aprō Aetolico,
cum auibus Stymphalicis, cum Antaeō deluctari mauelim,
quam cum Amore: ita fiō miser quaerendō argentō mutuo,
nec quicquam nisi  ¤ nōn est ¤  sciunt mihi respondere quos rogō.
Sagaristioqui erō suō seruire uolt bene seruos seruitūtem,
ne illum edepol multa in pectore suō conlocare oportet,
quae erō placere cēnseat praesenti atque apsenti suō.
egō neque lubenter seruiō neque satis sum erō ex sententia,
sed quasi lippō oculō mē erus meus manum apstinere haū quit tamen,
quīn mī imperet, quīn mē suis negotiis praefulciat.
#TOX# quis illic est quī contra mē astat. Sag.quis hic est quī sic contra mē astat.
#TOX# similis est Sagaristionis. Sag. Toxilus hic quidem meus amicust.
#TOX# Ís est profectō. Sag. Eum esse opinor. Tox. Congrediar. Sag. Contra adgredibor.
#TOX# O Sagaristio, di ament tē. Sag. O Toxile, dabunt di quae exoptes.
ut uales. Tox. Út queō. Sag. quid agitur. Tox. V.VItur.
Sag. Satin ergō ex sententia. Tox. #S# eueniunt quae exopto, satis.
Sag. Nimis stulte amicis utere. Tox. quid iam. Sag. Imperare oportet.
#TOX# mihi quidem tū iam eras mortuos, quia nōn tē uisitabam.
#S# negotium edepol—T. Ferreum fortasse. #S# plusculum annum
fui praeferratus apud molas tribunus uapularis.
#TOX# Vetus iam istaec militiast tua. Sag. Satin tū usque ualuisti. Tox. Haū probe.
Sag. Ergō edepol palles. Tox. Saucius factus sum in Veneris proeliō:
sagitta Cupidō cor meum trānsfixit. Sag. Iam seruī hic amant.
#TOX# quid egō faciam. disne aduorser. quasi Titani cum eis belligerem
quibus sat esse nōn queam.
Sag. Vide modo, ulmeae catapultae tuom ne trānsfigant latus.
#TOX# basilice agitō eleutheria.
Sag. quid iam. Tox.quia erus peregri est. Sag. Ain tu,
peregri est. Tox. #S# tū tibi bene esse
pote pati, ueni: uiues mecum,
basilicō accipiere uictū.
Sag. Vah, iam scapulae pruriunt, quia tē istaec audiui loquī.
#TOX# sed hoc mē unum excruciat. Sag. quidnam id est.
#TOX# haec dies summa hodiē est, mea amica sitne libera,
an sempiternam seruitūtem seruiat. Sag. quid nunc uis ergo.
#TOX# <Facere ami>cum tibi mē potis es sempiternum. Sag. Quem ad modum.
#TOX# Út mihi des nummos sescentos, quos prō capite illius pendam,
quos continuō tibi reponam in hoc triduo, aut quadriduō.
age fi benignus, subuenī.
Sag. Qua cōnfidentia rogare tū ā med argentum tantum audes,
impudēns. quīn sī egomet totus ueneam, uix recipi potis est
quod tū mē rogas. nam tū aquam ā pumice nunc postulas,
quī ipsus sitiat. Tox. Sicine hoc tē mihi facere. Sag. quid faciam. Tox. Rogas.
alicunde exora mutuom. Sag. Tū fac idem quod rogas mē.
#TOX# Quaesiui, nusquam repperī. Sag. Quaeram equidem, sī quis credat.
#TOX# nempe habeō in mundō. Sag. #S# id domī esset mihi, iam pollicerer:
hoc meumst ut faciam sedulō. Tox. quidquid erit, recipe tē ad mē.
quaere tamen, egō item sedulō. Sag. #S# quid erit, <tē fac>iam ut scias.
#TOX# * obsecrō tē resecro<que>, operam da hanc mihi
fidelem. Sag. Ah, odiō mē enicas.
#TOX# amoris uitio, nōn meo, nunc tibi morologus fiō.
Sag. At pol egō aps tē concesserō.—Tox. Iamne abis. bene ambulatō.
sed recipe quam prīmum potes, caue fuas mī in quaestione.
usque erō domī, dum excoxerō lenoni malam <rem magnam>.—

I.II

Saturiō Veterem atque antiquom quaestum maio<rum meum>
seruō atque obtineō et magna cum cura colō.
nam numquam quisquam meorum maiorum fuit,
quīn parasitandō pauerint uentres suos:
pater, auos, proauos, abauos, atauos, tritauos
quasi mures semper edere alienum cibum,
neque edacitate eos quisquam poterat uincere.
atque eis cognomentum erat duris Capitonibus.
unde egō hunc quaestum optineō et maiorum locum.
neque quadrupulari mē uolō, neque enim decet
sine meō periclō ire aliena ereptum bona,
neque illī quī faciunt mihi placent. planen loquor.
nam publicae rei causa quicumque id facit
magis quam sui quaesti, animus induci potest,
eum esse ciuem et fidelem et bonum.
sed * *
sī legirupam quī damnet, det in publicum
dimidium. atque etiam in ea lege adscribier:
ubi quadrupulator quempiam iniexit manum,
tantidem ille illī rursus iniciat manum,
ut aequa parti prodeant ad tris uiros:
sī id fiat, ne isti faxim nusquam appareant,
quī hic albō rete aliena oppugnant bona.
sed sumne egō stultus, quī rem curō publicam,
ubi sint magistratus, quos curare oporteat.
nunc hūc intrō ibo, uisam hesternas reliquias,
quierintne rēctē necne, num afuerit febris,
opertaen fuerint, ne quis obreptauerit.
sed aperiuntur aedes, remorandust gradus.

I.III

Toxilus Omnem rem inueni, ut sua sibi pecunia
hodiē illam faciat lenō libertam suam.
sed eccum parasitum, quoius mī auxiliō est opus.
simulabō quasi nōn uideam: ita alliciam uirum.
curate istic uōs atque adproperate ocius,
ne mihi morae sit quicquam, ubi egō intrō aduenerō.
commisce mulsum, struthea † coluthequam appara,
bene ut in scutris concaleat, et calamum inice.
iam pol ille hic aderit, crēdō, congerrō meus.
#SAT# #M# dicit, euge. Tox. Lautum crēdō ē balineis
iam hic adfuturum. Sat. Vt ordine omnem rem tenet.
#TOX# collyrae facite ut madeant et colyphia,
ne mihi incocta detis. Sat. Rem loquitur meram.
nihili sunt crudae, nisi quās madidas gluttias.
tum nisi cremore crassost iūs collyricum,
nihilist, macrum illud epicrocum pellucidum:
quasi †iuream esse iūs decet collyricum.
nolō in uesicam quod eat, in uentrem uolō.
#TOX# prope mē hic nesciō quis loquitur. Sat. O mī Iuppiter
terrestris, tē coepulonus compellat tuos.
#TOX# O Saturio, opportune aduenisti mihī.
#SAT# mendacium edepol dicis, atque haud tē decet:
nam essuriō ueniō, nōn adueniō saturiō.
#TOX# at edes, nam iam intus uentris fumant focula.
calefieri iussi reliquias. Sat. Pernam quidem
iūs est adponi frigidam postridie.
#TOX# ita fieri iussī. Sat. Ecquid hallecis. Tox. Vah, rogas.
#SAT# sapis multum ad genium. Tox. Sed <tu>, ecquid meministi, here
qua de rē egō tecum mentionem feceram.
#SAT# memini: ut murena et conger ne calefierent.
nam nimiō melius oppectuntur frigida.
sed quid cessamus proelium committere.
dum mane est, omnis esse mortalis decet.
#TOX# nimis paene manest. Sat. Mane quod tū occeperis
negotium agere, id totum procedit diem.
#TOX# Quaesō animum aduorte hoc. iam heri narraui tibi
tecumque oraui, ut nummos sescentos mihi
dares utendos mutuos. Sat. Memini et scio,
et tē mē orare et mihi nōn esse quod darem.
nihili parasitus est, cui argentum domī est:
lubidō extemplō coeperest conuiuium,
tuburcinari de suo, sī quid domī est.
cynicum esse egentem oportet parasitum probe:
ampullam, strigilem, scaphium, soccos, pallium,
marsuppium habeat, inibi paullum praesidi,
quī familiarem suam uitam oblectet modō.
#TOX# iam nolō argentum: filiam utendam tuam
mihi da. Sat. Numquam edepol cuiquam etiam utendam dedī.
#TOX# nōn ad istuc quod tū īnsimulas. Sat. quid eam uis. Tox. Scies.
quia forma lepida et liberali est. Sat. Res itast.
#TOX# hic lenō neque tē nouit neque gnatam tuam.
#SAT# #M# ut quisquam norit, nisi ille quī praebet cibum.
#TOX# ita est. hoc tū mihi reperire argentum potes.
#SAT# cupiō hercle. Tox. Tum tū mē sine illam uendere.
#SAT# tun illam uendas. Tox. Immō alium adlegauerō
quī uendat, quī esse sē peregrinum praedicet.
sicut istic lenō nōn sex mēnses Megaribus
hūc est cum commigrauit. Sat. Pereunt reliquiae.
posterius istuc tamen potest. Tox. Scin quam potest.
numquam hercle hodiē hic prius edes, ne frustra sis,
quam tē hoc facturum quod rogō adfirmas mihī.
atque nisi gnatam tecum hūc iam quantum potest
adducis, exigam hercle egō tē ex hac decuria.
quid nunc. quid est. quīn dicis quid facturus sis.
#SAT# Quaesō hercle mē quoque etiam uende, sī lubet,
dum saturum uendas. Tox. Hoc, sī facturuss, face.
#SAT# Faciam equidem quae uis. Tox. Bene facis. propera, abi domum.
praemōnstra docte, praecipe astū filiae,
quid fabuletur: ubi sē natam praedicet,
quī sibi parentes fuerint, unde surpta sit.
sed longe ab Athenis esse sē gnatam autumet.
et ut adfleat, cum ea memoret. Sat. Etiam tū taces.
ter tantō peior ipsa est quam illam tū esse uis.
#TOX# lepide hercle dicis. sed scin quid facias. cape
tunicam atque zonam, et chlamydem adfertō et causeam,
quam ille habeat quī hanc lenoni huic uendat. Sat. Eu, probe.
#TOX# Quasi sit peregrinus. Sat. Laudō. Tox. Et tū gnatam tuam
ornatam adduce lepide in peregrinum modum.
#SAT# Πόθεν ornamenta. Tox. Abs choragō sumitō.
dare debet: praebenda aediles locauerunt.
#SAT# iam faxō hic aderunt. sed egō nihil horunc sciō.
#TOX# nihil hercle uērō. nam ubi egō argentum accepero,
continuō tū illam ā lenone adseritō manū.
#SAT# sibi habeat, sī nōn extemplō ab eō abduxerō.—
#TOX# abi et istuc cura. interibi egō puerum uolō
mittere ad amicam meam, ut habeat animum bonum,
mē esse effecturum <hoc> hodiē. nimis longum loquor.—

II.I

Sophoclidisca Satis fuit indoctae, immemori, īnsipienti dicere totiēns.
nimis tandem mē quidem prō barda et prō rustica reor habitam esse aps tē.
quamquam egō uinum bibo, at mandata nōn cōnsueui simul bibere una.
mē quidem iam satis tibi spectatam cēnsebam esse et meos mōrēs.
nam equidem tē iam sector quintum hunc annum, quom interea, crēdō,
ouis sī in ludum iret, potuisset iam fieri ut probe litterās sciret,
quom interim tū meum ingenium fāns atque īnfāns nondum etiam edidicistī.
potin ut taceas. potin ne moneas.
memini et sciō et calleō et commeminī.
amas pol misera: id tuos scatit animus.
egō istuc placidum tibi ut sit faciam.
Lemniselenis Miser est quī amat.—Soph. Certō is quidem nihilist,
quī nil amat: quid ei hominī opus uita est.
ire decet mē, ut erae opsequēns fiam, libera ea opera ocius ut sit.
conueniam hunc Toxilum: eius auris, quae mandata sunt, onerabō.

II.II

Toxilus Satin haec tibi sunt plana et certa. satin haec meministi et tenes.
Paegnium Melius quam tū quī docuistī. Tox. Ain uero, uerbereum caput.
P. Aiō enim uērō. T. quid ergō dīxī. P. Egō rēctē apud illam dixerō.
#TOX# nōn edepol scis. Paeg. Da hercle pignus, ni omnia memini et scio,
et quidem sī scis tute, quot hodiē habeas digitos in manū.
#TOX# egon dem pignus tecum. Paeg. Audacter, sī lubidō est perdere.
T. Bona pax sit potius. P. Tum tū igitur sine mē ire. T. Et iubeō et sinō.
sed ita uolō tē ire, ut domī sis, cum egō tē esse illī cēnseam.
#PAEG# Faciam. Tox. Quō ergō is nunc. Paeg. Domum: uti domī sim, quom illī cēnseas.
#TOX# scelus tū pueri es, atque ob istanc rem egō aliqui tē peculiabō.
#PAEG# sciō fide hercle erili ut soleat impudicitia opprobrari
nec subigi queantur umquam, ut prō ea fide habeant iudicem.
T. Abi modō. P. Egō laudabis faxō. T. Sed hās tabellas, Paegnium,
ipsi Lemniseleni fac des et quae iussi nuntiatō.
#SOPH# cessō ire egō quō missa sum.
P. Eō egō. T. I sane. egō domum ibō. face rem hanc cum cura geras.
uola curriculō.—Paeg. Istuc marinus passer per circum solet.
illic hinc abiit intrō hūc. sed quis haec est quae med aduorsum incedit.
#S# paegnium hic quidem est. P. Sophoclidisca haec peculiarest eius
quō egō sum missus. #S# nullus esse hodiē hoc puerō peior perhibetur.
#PAEG# compellabō. Soph. Commorandust. Paeg. Apud hanc obieci *
#SOPH# paegnium, deliciae pueri, salue. quid agis. ut uales.
#PAEG# sophoclidisca, di mē amabunt. Soph. quid mē. Paeg. Vtrum hercle <di uolent>.
sed sī ut digna es faciant, odiō hercle habeant et faciant male.
#SOPH# mitte male loquī. Paeg. Quom ut digna es dico, bene, nōn male loquor.
#SOPH# quid agis. Paeg. Feminam scelestam tē astāns contra contuor.
#SOPH# certe equidem puerum peiorem quam tē noui neminem.
#PAEG# quid male faciō aut quoi male dico. Soph. Quoi pol cumque occasiō est.
#PAEG# nēmō homō umquam ita arbitratust. Soph. At pol multi esse ita sciunt.
#PAEG# heia. Soph. Beia. Paeg. Tuō ex ingeniō mōrēs alienos probas.
#SOPH# Fateor egō profectō mē esse ut decet lenonis familiae.
#PAEG# satis iam dictum habeō. Soph. Sed quid tu. cōnfitere ut tē autumo.
#PAEG# Fatear, sī ita sim. Soph. Iam abi, uicistī. Paeg. Abi nunciam ergō. Soph. Hoc mī expedi,
quō agis. Paeg. Quō tu. Soph. Dic tū. <Paeg. Dic tū. Soph.> Prior rogauī. Paeg. At post scies.
#SOPH# eō egō hinc haud longe. Paeg. Et quidem egō haud longe <hinc eō>. Soph. Quō ergō <is>, scelus.
#PAEG# nisi scierō prius ex tē, tū ex mē numquam hoc quod rogitas scies.
#SOPH# numquam ecastor hodiē scibis prius quam ex tē audiuerō.
#PAEG# itane est. Soph. Itane est. Paeg. Mala es. Soph. Scelestuss. Paeg. Decet mē. Soph. #M# quidem addecet.
#PAEG# quid ais. certumnest celare, quō iter facias, pessuma.
#SOPH# Offirmastin occultare quō tē immittas, pessume.
#PAEG# par pari respondes dictō. abi iam, quandō ita certa rēs.
nihili faciō scire. ualeas. Soph. Asta. Paeg. At properō. Soph. Et pol egō item.
#PAEG# ecquid habes. Soph. Ecquid tu. Paeg. Nil equidem. Soph. Cedō manum ergō. Paeg. Estne haec manus.
Sō. V.I illa altera est furtifica laeua. Pa. Domi eccam. hūc nullam attulī.
#SOPH# habes nesciō quid. Paeg. Ne mē attrecta, subigitatrix. Soph. Sin tē amo.
#PAEG# male operam locas. Soph.quī. Paeg.quia enim nihil amas, quom ingratum amas.
#SOPH# temperi hanc uigilare oportet formulam atque aetatulam,
ne, ubi uersicapillus fias, foede semper seruias.
tū quidem haud etiam es octoginta pondō. Paeg. At cōnfidentia
illa militia militatur multō magis quam pondere.
atque egō hanc [nunc] operam perdō. Soph. quid iam. Paeg.quia peritae praedicō.
sed egō cessō. Soph. Mane. Paeg. Molesta es. Soph. Ergō <ero> quoque, nisi scio,
quō agas tē. Paeg. Ad uōs. Soph. Et pol egō ad uōs. Paeg. quid eō. Soph. quid id ad tē attinet.
Pa. Enim nōn ibis nunc, uicissim nisi sciō. Sō. Odiosuss. Pa. Lubet.
numquam hercle istuc exterebrabis, tū ut sis peior quam egō siem.
#SOPH# malitia certare tecum miseria est. Paeg. Mers tū mala es.
Sō. quid est quod metuas. Pa. Idem istuc quod tū. Sō. Dic ergō *
[ne hoc cuiquam hominī edicerem, omnēs muti ut loquerentur prius.]
Pa. Edictum est magnō opere mihi, ne quoiquam hoc hominī crederem,
omnēs muti ut eloquerentur prius hoc quam egō. Sō. At tū hoc face:
fide data credamus. Paeg. Noui: omnēs sunt lenae leuifidae,
neque tippulae leuius pondust, quam fides lenonia.
Sō. Dic amabō. Pa. Dic amabō. Sō. Nolō ames. Pa. Facile impetras.
#SOPH# tecum habetō. Paeg. Et tū hoc tacetō. Soph. Tacitum erit. Paeg. Celabitur.
#SOPH# toxilō hās ferō tabellas tuō erō. Paeg. Abi, eccillum domī.
at egō hanc ad Lemniselenem tuam eram opsignatam abietem.
#SOPH# quid istic scrīptum. Paeg. Iuxta tecum, sī tū nescis, nesciō.
nisi fortasse blanda uerba. Soph. abeō. Paeg. Et egō abierō.— Soph. Ambula.—

II.III
Sagaristiō Ioui opulento, incluto,
Ope gnato, supremo, ualido, uiripotenti,
opes, spes bonas, copias commodanti
* lubēns uitulorque merito,
quia meō amicō amiciter hanc commoditatis copiam
danunt, argenti mutui ut ei egenti opem adferam.
quod egō nōn magis somniabam neque opinabar neque cēnsebam,
eam fore mihi occasionem, ea nunc quasi decidit de caelō.
nam erus meus mē Eretriam misit, domitos boues ut sibi mercarer,
dedit argentum, nam ibi mercatum dīxit esse die septumi:
stultus, quī hoc mihi daret argentum, cuius ingenium nouerat.
nam hoc argentum alibi abutar: boues, quos emerem, nōn erant.
nunc et amicō prosperabō et geniō meō multa bona faciam,
diū quō bene erit, die unō absoluam: tux tax tergō erit meō. nōn curō.
nunc amicō hominī boues domitos mea ex crumina largiar.
nam id demum lepidumst, triparcos hominēs, uetulos, auidos, aridos
bene admordere, quī salinum seruō obsignant cum sale.
uirtus, ubi occasiō admonet, dispicere. quid faciet mihi.
uerberibus caedi iusserit, compedes impingi. uapulet,
ne sibi mē credat supplicem fore: uae illī, nil iam mihi noui
offerre potest, quīn sim peritus. sed * Toxili
puerum Paegnium eccum.

II.IV
Paegnium Pēnsum meum, quod datumst, cōnfecī. nunc domum properō. Sag. Mane, etsī properas.
Paegnium, ausculta. Pa. Emere oportet, quem tibi oboedire uelis. #S# asta.
#PAEG# exhibeas molestiam, ut opinor, sī quid debeam,
quī nunc sic tamen es molestus. Sag. Scelerate, etiam respicis.
#PAEG# sciō egō quid sim aetatis, eō istuc maledictum impune auferes.
Sag. V.I Toxilus est tuus erus. Paeg. V.I illī libet, neque tē cōnsulit. Sag. Etiam
dicis ubi sit, uenefice.
#PAEG# nescio, inquam, ulmitriba tū.
Sag. Male dicis maiorī. Paeg. Prior promeritus perpetiare.
seruam operam, linguam liberam erus iussit med habere.
Sag. Dicisne mī, ubi sit Toxilus. Paeg. Dicō ut perpetuō pereas.
Sag. Caedere hodiē tū restibus. Paeg. Tua quidem, cucule, causa!
nōn hercle, sī os perciderim tibi, metuam, morticine.
Sag. Videō egō tē: iam incubitatus es. Paeg. Ita sum. quid id ad tē [attinet].
at nōn sum, ita ut tu, gratiis. Sag. Cōnfidēns. Paeg. Sum hercle uērō.
nam egō mē cōnfidō liberum fore, tū tē numquam speras.
Sag. Potin ut molestus ne sies. Paeg. Quod dicis facere nōn quis.
Sa. Abi in malam rem. Pa. At tū domum: nam ibi tibi parata praestost.
Sag. Vadatur hic mē. Paeg. V.Inam uades desint, in carcere ut sis.
Sag. quid hoc. Paeg. quid est. Sag. Etiam, scelus, male loquere. Paeg. Tandem ut liceat,
quom seruos sis, seruom tibi male dicere. Sag. Itane. specta
quid dederō. Paeg. Nil, nam nil habes. Sag. Di deaeque mē omnēs perdant—
#PAEG# amicus sum, eueniant uolō tibi quae optas. Sag. Atque id fiat,
nisi tē hodiē, sī prehendero, defigam in terram colaphis.
#PAEG# tun mē defigas. tē cruci ipsum adfigent propediem aliī.
Sag.quī tē di deaeque—scis quid hinc porrō dicturus fuerim,
ni linguae moderari queam. potin abeas. Paeg. Abigis facile.
nam umbra mea iam intus uapulat.—Sag. Vt istunc di deaeque perdant.
tamquam proserpēns bestiast bilinguis et scelestus.
hercle illum abiisse gaudeō. foris aperit, eccere autem
quem conuenire maxime cupiebam egreditur intus.

II.u
Toxilus Paratum iam esse dicito, unde argentum sit futurum,
iubetō habere animum bonum, dic mē illam amāre multum.
ubi sē adiuuat, ibi mē adiuuat. quae dīxī ut nuntiares,
satin ea tenes. Sophoclidisca Magis calleō quam aprugnum callum callet.—
#TOX# propera, abi domum. * Sag. Nunc egō huic graphice facetus fiam.
subnixis alis mē īnferam atque amicibor gloriose.
#TOX# sed quis hic ānsatus ambulat. Sag. Magnifice cōnscreabor.
#TOX# sagaristiō hic quidemst. quid agitur, Sagaristio. ut ualetur.
ecquid, quod mandaui tibi, †estne in tē speculae. Sag. Aditō.
uidebitur. factum uolō. uenitō. promonetō.
#TOX# quid hoc hic in collō tibi tumet. Sag. Vomicast, pressare parce.
nam ubi quī mala tangit manū, dolores cooriuntur.
#TOX# Quandō istaec innatast tibi. Sag. Hodie. Tox. Secari iubeas.
Sag. Metuo, ne immaturam secem, ne exhibeat plus negotī.
#TOX# īnspicere morbum tuom lubet. Sag. Ah ah, abi atque caue sis
ā cornū. Tox. quid iam. Sag.quia boues bini hic sunt in crumina.
#TOX# emitte sodes, ne enices fame. sine ire pastum.
Sag. Enim metuō, ut possim reicere in bubile, ne uagentur.
#TOX# egō reiciam. habe animum bonum. Sag. Credetur, commodabō.
sequere hac sis. argentum hic inest, quod mecum dudum orastī.
#TOX# quid tū ais. Sag. Dominus mē bouis mercatum Eretriam misit.
nunc mī Eretria erit haec tua domus. Tox. Nimis tū facete loquere.
atque egō omne argentum tibi hoc actutum incolume redigam.
nam iam omnēs sycophantias īnstruxi et comparaui,
quō pactō ab lenone auferam hoc argentum, Sag. Tantō melior.
#TOX# et mulier ut sit libera atque ipse ultrō det argentum.
sed sequere mē: ad eam rem usus est tua mihi opera.—Sa. Vtere ut uis.—

III.I
Saturiō Quae rēs bene uortat mī et tibi et uentri meō
perennitatique adeō huic, perpetuō cibus
ut mihi supersit, suppetat, superstitet:
sequere hac, mea gnata, mē, cum dis uolentibus.
quoi rei opera detur scis, tenes, intellegis.
communicaui tecum cōnsilia omnia.
ea causa ad hoc exemplum tē exornaui egō.
uenibis tū hodiē, uirgō. Virgō Amabo, mī pater,
quamquam libenter escis alienis studes,
tuin uentris causa filiam uendas tuam.
#SAT# mirum quīn regis Philippi causa aut Attali
tē potius uendam quam mea, quae sis mea.
#VIR# Vtrum tū prō ancilla mē habes an prō filia.
#SAT# Vtrum hercle magis in uentris rem uidebitur.
meum, opino, imperiumst in tē, nōn in mē tibī.
#VIR# tua istaec potestas est, pater. uerum tamen,
quamquam rēs nostrae sunt, pater, pauperculae,
modice et modeste meliust uitam uiuere.
nam ad paupertatem sī admigrant īnfamiae,
grauior paupertas fit, fides sublestior.
#SAT# enim uērō odiosa es. Vir. Non sum, neque mē esse arbitror,
quom parua natū rēctē praecipiō patrī.
nam inimici famam nōn ita ut natast ferunt.
#SAT# Ferant eantque maximam malam crucem.
neque egō inimicitias omnēs pluris existimo,
quam mēnsa inanis nunc sī apponatur mihī.
#VIR# pater, hominum immortalis est īnfamia.
etiam tum uiuit, cum esse credas mortuam.
#SAT# quid. metuis, ne tē uendam. Vir. Non metuō, pater.
uerum īnsimulari nolō. Sat. At nequiquam neuis.
meō modō istuc potius fiet quam tuō
fiat. quae hae rēs sunt. Vir. Cogita hoc uerbum, pater:
erus sī minatus est malum seruō suo,
tametsi id futurum nōn est, ubi captumst flagrum,
dum tunicas ponit, quanta adficitur miseria!
egō nunc quod nōn futurumst formidō tamen.
#SAT# Virgō atque mulier nulla erit quīn sit mala,
quae praeter sapiet quam placet parentibus.
#VIR# Virgō atque mulier nulla erit quīn sit mala,
quae reticet, sī quid fieri peruorse uidet.
#SAT# malō cauere meliust tē. Vir. At sī nōn licet
cauere, quid agam. nam egō tibi cautum uolō.
Sa. Malusne egō sum. Vī. Non es, neque mē dignumst dicere,
uerum ei rei operam do, ne alii dicant, quibus licet.
#SAT# dicat quod quisque uolt. egō de hac sententia
nōn demouebor. Vir. At, meō sī liceat modo,
sapienter potius facias quam stulte. Sat. Lubet.
#VIR# lubere per mē tibi licere intellegō.
uerum lubere haū lubeat, sī liceat mihī.
#SAT# Futura es dictō oboediēns an nōn patrī.
#VIR# Futura. Sat. Scis iam tibi quae praecepi. Vir. Omnia.
#SAT# et ut surrupta fueris. Vir. Docte calleō.
#SAT# et quī parentes fuerint. Vir. Habeō in memoria.
necessitate mē mala ut fiam facis.
uerum uideto, mē ubi uoles nuptum dare,
ne haec fama faciat repudiosas nuptias.
#SAT# tace, stulta. nōn tū nunc hominum mōrēs uides.
quoiuis modi hic cum [mala] fama facile nubitur:
dum dos sit, nullum uitium uitiō uortitur.
#VIR# ergō istuc facitō ut ueniat in mentem tibi,
mē esse indotatam. Sat. Caue sis tū istuc dixeris.
pol deum uirtūte dicam et maiorum meum,
ne tē indotatam dicas, quoi dos sit domī:
librorum eccillum habeō plenum soracum.
sī hoc adcurassis lepide, cui rei operam damus,
dabuntur dotis tibi inde sescenti logi,
atque Attici omnēs. nullum Siculum acceperis:
cum hac dote poteris uel mendicō nubere.
Vir.quīn tū mē ducis, sī quō ducturuss, pater.
uel tū mē uende uel face quid tibi lubet.
#SAT# bonum aequomque oras. sequere hac.—Vir. Dictō sum audiēns.—

III.II

Dordalus quidnam esse acturum hunc dicam uicinum meum,
quī mihi iuratust sēsē hodiē argentum dare.
quod sī nōn dederit atque hic dies praeterierit,
egō argentum, ille iusiurandum amiserit.
sed ibi concrepuit foris. quisnam egreditur foras.

III.III

Toxilus Curate isti intus, iam egō domum mē recipiam. Dor. Oh,
Toxile, quid agitur. Tox. Oh, lutum lenonium,
commixtum caenō sterculinum publicum,
impure, inhoneste, iniure, inlex, labes popli,
pecuniae accipiter auide atque inuide,
procax, rapax, trahax—trecentis uersibus
tuas impuritias traloqui nēmō potest—
accipin argentum. accipe sis argentum, impudēns,
tene sis argentum, etiam tū argentum tenes.
possum tē facere ut argentum accipias, lutum.
nōn mihi cēnsebas copiam argenti fore,
quī nisi iuratō mihi nil aususs credere.
#DOR# sine respirare mē, ut tibi respondeam.
uir summe populi, stabulum seruitutium,
scortorum liberator, suduculum flagri,
compedium tritor, pistrinorum ciuitas,
perenniserue, lurco, edax, furax, fugax,
cedō sis mī argentum, da mihi argentum, impudēns,
possum ā tē exigere argentum. argentum, inquam, cedo,
quīn tū mī argentum reddis. nilne tē pudet.
lenō tē argentum poscit, solida seruitus,
prō liberanda amica, ut omnēs audiant.
#TOX# tace, obsecrō hercle. ne tua uox ualide ualet.
#DOR# Referundae egō habeō linguam natam gratiae.
eodem mihi pretiō sal praehibetur quō tibī.
nisi mē haec defendet, numquam delinget salem.
#TOX# iam omitte iratus esse. id tibi suscēnsui,
quia tē negabas credere argentum mihī.
#DOR# mirum quīn tibi egō crederem, ut idem mihi
faceres quod partim faciunt argentarii:
ubi quid credideris, citius extemplō ā forō
fugiunt quam ex porta ludis cum emissust lepus.
#TOX# cape hoc sis. Dor.quīn das. Tox. Nummi sescenti hic erunt,
probi, numeratī. fac sit mulier libera,
atque hūc continuō adduce. Dor. Iam faxō hic erit.
nōn hercle, quoi nunc hoc dem spectandum, sciō.
#TOX# Fortasse metuis in manum concredere.
#DOR# mirum quīn * * [citius iam ā forō argentarii
abeunt, quam in cursū rotula circumuortitur.]
#TOX# abi istac trauorsis angiportis ad forum.
eadem istaec facitō mulier ad mē trānseat
per hortum. Dor. Iam hic faxō aderit. Tox. At ne propalam.
#DOR# sapienter sane. Tox. Supplicatum crās eat.
#DOR# ita hercle uērō.—Tox. Dum stas, reditum oportuit.

IV.I

sī quam rem accures sobrie aut frugaliter,
solet illa rēctē sub manus succedere.
atque edepol ferme ut quisque rem accurat suam,
sic ei procedit postprincipio, denique
sī malus aut nequamst, male rēs uortunt quās agit,
sin autem frugist, eueniunt frugaliter.
hanc egō rem exorsus sum facete et callide,
igitur prouenturam bene cōnfidō mihī.
nunc egō lenonem ita hodiē intricatum dabo,
ut ipsus sēsē, qua sē expediat, nesciat.
Sagaristio, heus, exi atque educe uirginem
et istas tabellas, quās cōnsignaui tibi,
quās tū attulisti mī ab erō meō usque ē Persia.

IV.II
Sagaristiō Numquid moror. Tox. Euge, euge, exornatuss basilice.
tiara ōrnātum lepida condecorat schema.
tum hanc hospitam autem crepidula ut graphice decet.
sed satin estis meditati. Sag. Tragici et comici
numquam aeque sunt meditatī. Tox. Lepide hercle adiuuas.
[age, illuc abscede procul ē cōnspectū et tace.
ubi cum lenone mē uidebis conloqui]
id erit adeundi tempus. nunc agite ite uōs.

IV.III
Dordalus Quoi hominī di propitii sunt, aliquid obiciunt lucrī.
nam egō hodiē compendi feci binos panes in dies.
ita ancilla mea quae fuit hodiē, sua nunc est: argentō uicit.
iam hodiē alienum cenabit, nil gustabit de meō.
sumne probus, sum lepidus ciuis, quī Atticam hodiē ciuitatem
maximam maiorem feci atque auxi ciui femina.
sed ut egō hodiē fui benignus, ut egō multis credidi,
nec satis ā quiquam homine accepi: ita prosum credebam omnibus.
nec metuō, quibus credidi hodiē, ne quis mī in iure abiurassit:
bonus uolō iam ex hoc die esse—quod neque fiet neque fuit.
#TOX# hunc hominem egō hodiē in trasennam doctis deducam dolis,
itaque huic īnsidiae paratae sunt probe. adgrediar uirum.
quid agis. Dor. Credō. Tox. Únde agis tē, Dordale. Dor. Credō tibī.
di dent, quae uelis. Tox. Eho, an iam manū emisisti mulierem.
D. Credō edepol, crēdō, inquam, tibī. T. Iam liberta auctuss. D. Enicas.
quīn tibi mē dicō credere. T. Dic bona fide: iam liberast. D. Ólim.
i, i ad forum ad praetorem, exquire, siquidem mihi credere nōn uis.
libera, inquam, est: ecquid audis. Tox. At tibi di bene faciant omnēs.
numquam enim posthac tibi nec tuorum quoiquam quod nolis uolam.
#DOR# abi, ne iura, satis crēdō.
#TOX# ubi nunc tua libertast. Dor. Apud tē. Tox. Ain, apud mest. Dor. Aio, inquam, apud tē est, inquam.
#TOX# ita mē di ament, ut ob istam rem tibi multa bona īnstant ā mē.
nam est rēs quaedam, quam occultabam tibi dicere: nunc eam narrabo,
unde tū pergrande lucrum facias: faciam, ut meī memineris, dum uitam
uiuas. Dor. Bene dictīs tuis bene facta aures meae auxilium exposcunt.
#TOX# tuom promeritumst, meritō ut faciam. et ut mē scias esse ita facturum,
tabellas tene hās, pellege. Dor. Istae quid ad mē. Tox. Immō ad tē attinent et tua refert.
nam ex Persia sunt haec allatae mihi ā meō erō. D. Quando. T. Haud dudum.
#DOR# quid istae narrant. Tox. Percontare ex ipsis. ipsae tibi narrabunt.
#DOR# cedō sane [mihi]. Tox. At clare recitatō. Dor. Tace, dum pellegō. Tox. Haū uerbum faciam
#DOR# salutem dicit Toxilō Timarchides
et familiae omnī. sī ualetis, gaudeō.
egō ualeō rēctē et rem gerō et faciō lucrum,
neque istoc redire his octō possum mēnsibus,
itaque hic est quod mē detinet negotium.
Chrysopolim Persae cepere urbem in Arabia,
plenam bonarum rērum atque antiquom oppidum:
ea comportatur praeda, ut fiat auctiō
publicitus. ea rēs mē domō expertem facit.
operam atque hospitium egō isti praehiberi uolō,
quī tibi tabellas adfert. cura quae is uolet,
nam is mihi honores suae domī habuit maxumos.
#DOR# quid id ad mē aut ad meam rem refert, Persae quid rērum gerant
aut quid erus tuos. Tox. Tace, stultiloque. nescis quid tē īnstet bonī
neque quam tibi Fortuna faculam lucrifera adlucere uolt.
#DOR# Quae istaec lucrifera est Fortuna. Tox. Istas, quae norunt, roga.
egō tantumdem sciō quantum tu, nisi quod pellegi prior.
sed, ut occepisti, ex tabellis nosce rem. Dor. Bene mē mones.
fac silentium. Tox. Nunc ad illud uenies quod refert tua.
#DOR# iste quī tabellas adfert adduxit simul
forma expetenda liberalem uirginem,
furtiuam, abductam ex Arabia penitissuma.
eam tē uolō accurare ut istic ueneat.
ac suō periclō is emat quī eam mercabitur:
mancipiō neque promittet neque quisquam dabit.
probum et numeratum argentum ut accipiat face.
haec cura, et hospes cura ut curetur. uale.
#TOX# quid igitur. postquam recitasti quod erat cerae creditum,
iam mihi credis. Dor. V.I nunc illest hospes, quī hasce hūc attulit.
#TOX# iam hic crēdō aderit: arcessiuit illam ā nauī. Dor. Nil mī opust
litibus neque tricis. quam ob rem egō argentum enumerem foras.
nisi mancipiō accipio, quid eō mī opus est mercimonio.
#TOX# tacen an nōn taces. numquam egō tē tam esse matulam credidī.
quid metuis. Dor. Metuō hercle uērō. sēnsi egō iam compluriēns,
neque mī haud imperitō eueniet, tali ut in lutō haeream.
#TOX# nil pericli mihi uidetur. Dor. Sciō istuc, sed metuō mihī.
#TOX# mea quidem istuc nil refert: tua egō hoc faciō gratia,
ut tibi rēctē conciliandi primō facerem copiam.
#DOR# Gratiam habeō. sed tē de aliīs, quam aliōs de tē suauiust
fieri doctos. Tox. Ne quis uērō ex Arabia penitissuma
persequatur. etiam tū illam destinas. Dor. Videam modō
mercimonium. Tox. Aequa dicis. sed optume eccum ipse aduenit
hospes ille, quī hās tabellas attulit. Dor. Hicinest. Tox. Hic est.
#DOR# haecine illast furtiua uirgo. Tox. Iuxta tecum aeque scio,
nisi quia specie quidem edepol liberalist, quisquis est.
#DOR# sat edepol concinnast facie. Tox. Vt contemptim carnufex.
taciti contemplemur formam. Dor. Laudō cōnsilium tuom.

IV.IV
Sagaristiō Satin Athenae tibi sunt uisae fortunatae atque opiparae.
Virgō Vrbis speciem uīdī, hominum mōrēs perspexi parum.
#TOX# numquid in principiō cessauit uerbum docte dicere.
#DOR# haū potui etiam in primō uerbō perspicere sapientiam.
Sag. quid id quod uidisti. ut munitum murō tibi uisum oppidumst.
#VIR# sī incolae bene sunt morati, pulchre munitum arbitror.
perfidia et peculatus ex urbe et auaritia sī exulant,
quarta inuidia, quinta ambitio, sexta obtrectatio,
septimum periurium, Tox. Euge. Vir. Octaua indiligentia,
nona iniuria, decimum, quod pessimum adgressust, scelus:
haec unde aberunt, ea urbs moenita murō sat erit simplicī.
ubi ea aderunt, centumplex murus rebus seruandis parumst.
#TOX# quid ais tu. Dor. quid uis. Tox. Tū in illis es decem sodalibus:
tē in exilium ire hinc oportet. Dor. quid iam. Tox.quia periurus es.
D. Verba quidem haud indocte fēcit. T. Ex tuo, inquam, usust: eme hanc.
D. Edepol quī cum hanc magis contemplo, magis placet. T. #S# hanc emeris,
di immortales, nullus lenō tē alter erit opulentior.
euortes tuō arbitratū hominēs fundis, familiis.
cum optimis uiris rem habebis, gratiam cupient tuam:
uenient ad tē comissatum. Dor. At egō intrō mitti uotuerō.
#TOX# at enim illī noctū occentabunt ostium, exurent fores:
proin tū tibi iubeas concludi aedis foribus ferreis,
ferreas aedis commutes, limina indas ferrea,
ferream seram atque anellum. ne sis ferrō parseris:
ferreas tute tibi impingi iubeas crassas compedis.
#DOR# i sis in malum cruciatum. Tox. I sane tu, [hanc eme atque] ausculta mihī.
#DOR# modō uti sciam, quanti indicet. Tox. Vin hūc uocem. Dor. Egō illō accesserō.
#TOX# quid agis, hospes. Sag. Venio, adducō hanc ad tē, ut dudum dixeram.
nam heri in portum noctū nauis uenit. ueniri hanc uolō,
sī potest. sī nōn potest, iri hinc uolō quantum potest.
#DOR# saluos sis, adulescēns. Sag. Siquidem hanc uendiderō pretiō suō.
#TOX# at quī aut hoc emptore uendes pulchre, aut aliō nōn potis.
#S# Esne tū huic amicus. T. Tam quam di omnēs quī caelum colunt.
#DOR# tum tū mī es inimicus certus. nam generi lenoniō
numquam ullus deus tam benignus fuit, quī fuerit propitius.
Sag. Hoc age. opusnest hac tibi empta. Dor. #S# tibi uenissest opus,
mihi quoque emptast. sī tibi subiti nihil est, tantumdemst mihī.
Sag. Indica, fac pretium. Dor. Tua mers est, tua indicatiost.
#TOX# aequom hic orat. Sag. Vin bene emere. Dor. Vin tū pulchre uendere.
#TOX# egō sciō hercle utrumque uelle. Dor. Age, indica prognariter.
#S# prius dicō: hanc mancupiō nēmō tibi dabit. iam scis. D. Sciō.
indica, minimō daturus quī sis, quī duci queat.
#TOX# tace, tace. nimis tū quidem hercle homō stultus es pueriliter.
#DOR# quid ita. Tox.quia enim tē ex puella prius percontari uolō
quae ad rem referunt. Dor. Atque hercle tū mē monuisti haū male.
uide sis, egō ille doctus lenō paene in foueam decidi,
ni hic adesses. quantum est adhibere hominem amicum, ubi quid geras.
#TOX# Quō genere aut qua in patria nata sit aut quibus parentibus,
ne temere hanc tē emisse dicas suasū atque impulsū meo,
uolō tē percontarī. Dor.quīn laudo, inquam, cōnsilium tuom.
T. Nisi molestum est, percontari hanc paucis hic uolt. #S# maxime,
suō arbitratū. Tox. quid stas. adi sis tute atque ipse itidem roga,
ut tibi percontari liceat quae uelis. etsī mihi
dīxit dare potestatem eius. sed egō tē malō tamen,
eumpse adire, ut ne contemnat tē ille. Dor. Satis rēctē mones.
hospes, uolō egō hanc percontarī. Sag. A terra ad caelum, quid lubet.
#DOR# iube dum eam hoc accedat ad mē. Sag. I sane ac mōrem illī gere.
percontare, exquire quid uis. Tox. Age, age nunc tu, in proelium
uide ut ingrediare auspicatō. Vir. Liquidumst auspicium, tace.
curabō ut praedati pulchre ad castra conuertaminī.
#TOX# concede istuc, egō illam adducam. Dor. Age, ut rem esse in nostram putas.
T. Ehodum hūc, uirgō. uide sis quid agas. V. Taceas, curabō ut uoles.
#TOX# sequere mē. adducō hanc, sī quid uis ex hac percontarier.
D. Enim uolō tē adesse. T. Haū possum quīn huic operam dem hospiti,
quoi erus iussit. quid sī hic nōn uolt mē adesse una. Sag. Immō i modō.
#TOX# dō tibi egō operam. Dor. Tibi ibidem das, ubi tū tuom amicum adiuuas.
#TOX# exquire. heus tu, aduigila. Vir. Satis est dictum: quamquam egō serua sum,
sciō egō officium meum, ut quae rogiter uera, ut accepi, ēloquar.
#TOX# Virgo, hic homō probus est. Vir. Credō. Tox. Non diū apud hunc seruies.
#VIR# ita pol spero, sī parentes facient officium suom.
#DOR# nolō egō tē mīrārī, sī nōs ex tē percontabimur
aut patriam tuam aut parentes. Vir. Quor egō id mirer, mī homo.
seruitus mea mī interdixit, ne quid mirer meum malum.
#DOR# noli flere. Tox. Ah, di istam perdant, ita catast et callida.
ut sapiēns habet cor, quam dicit quod opust! Dor. quid nōmen tibist.
#TOX# nunc metuō ne peccet. Vir. Lucridi nōmen in patria fuit.
#TOX# nōmen atque omen quantiuis iam est pretī. quīn tū hanc emis.
nimis pauebam, ne peccaret. expediuit. Dor. #S# tē emam,
mihi quoque Lucridem cōnfidō fore tē. Tox. Tū sī hanc emeris,
numquam hercle hunc mēnsem uortentem, crēdō, seruibit tibī.
#DOR# ita uelim quidem hercle. Tox. Optata ut euenant, operam additō.
nihil adhuc peccauit etiam. Dor. V.I tū nata es. Vir. Vt mihi
mater dīxit, in culina, in angulō ad laeuam manum.
#TOX# haec erit tibi fausta meretrix: natast in calidō loco,
ubi rērum omnium bonarum copiast saepissume.
tactust lenō. quī rogaret, ubi nata esset diceret,
lepide lusit. Dor. At egō patriam tē rogō quae sit tua.
#VIR# Quae mihi sit, nisi haec ubi nunc sum. Dor. At egō illam quaerō quae fuit.
#VIR# Omne egō prō nihilō esse ducō quod fuit, quandō fuit:
tamquam hominem, quandō animam ecflauit, quid eum quaeras quī fuit.
#TOX# ita mē di bene ament, sapienter. atque equidem miseret tamen.
sed tamen, uirgo, quae patriast tua, age mī actutum expedī.
quid taces. Vir. Dicō equidem: quandō hic seruio, haec patriast mea.
#TOX# iam de istoc rogare omitte (nōn uides nolle eloqui.)
ne suarum sē miseriarum in memoriam inducas. Dor. quid est.
captusne est pater. Vir. Non captus, sed quod habuit perdidit.
#TOX# haec erit bonō genere nata: nil scit nisi uerum loquī.
Dor.quis fuit. dic nōmen. Vir. quid illum miserum memorem quī fuit.
nunc et illum miserum et mē miseram aequom est nominarier.
#DOR# Quoius modi is <suo> in populō habitust. Vir. Nemō quisquam acceptior:
seruī liberique amabant. Tox. Hominem miserum praedicas,
quom et ipsus prorsus perditust et beneuolentis perdidit.
#DOR# emam, opinor. Tox. Etiam opinor. summō genere esse arbitror.
diuitias tū ex istac facies. Dor. Ita di faxint. Tox. Eme modō.
#VIR# iam hoc tibi dicō: [iam] actutum ecastor meus pater, ubi mē sciet
ueniisse, ipse aderit et mē abs tē redimet. T. quid nunc. D. quid est.
#TOX# audin quid ait. Vir. Nam etsī rēs sunt fractae, amici sunt tamen.
#DOR# ne sis plora. libera eris actutum, sī crēbrō cades.
uin mea esse. Vir. Dum quidem ne nimis diū tua sim, uolō.
#TOX# satin ut meminit libertatis. dabit haec tibi grandis bolos.
age sī quid agis. egō ad hunc redeō. sequere. redducō hanc tibī.
#DOR# adulescēns, uin uendere istanc. Sag. Magis libet quam perdere.
#DOR# tum tū pauca in uerba cōnfer: quī datur, tanti indica.
Sag. Faciam ita ut tē uelle uideo, ut emas. habe centum minis.
#DOR# nimiumst. Sag. Octoginta. Dor. Nimiumst. Sag. Nummus abesse hinc nōn potest,
quod nunc dicam. Dor. quid id est ergo. eloquere actutum atque indica.
Sag. Tuō periclō sexaginta haec dabitur argenti minis.
#DOR# toxile, quid ago. Tox. Di deaeque tē agitant irati, scelus,
quī hanc nōn properes destinare. D. Habetō. T. Eu, praedatuss probe.
nōn edepol minis trecentis carast. fecisti lucrī.
Sag. Heus tu, etiam prō uestimentis hūc decem accedent minae.
#DOR# abscedent enim, nōn accedent. Tox. Tace sis, nōn tū illum uides
quaerere ānsam, īnfectum ut faciat. abin atque argentum petis.
* * atque ut dignust perit.
#DOR# heus tū serua istum. Tox.quīn tū is intro. Dor. Abeō atque argentum afferō.—

IV.u
#TOX# edepol dedisti, uirgo, operam adlaudabilem,
probam et sapientem et sobriam. Vir. #S# quid bonīs
bonī fit, esse id et graue et grātum solet.
#TOX# audin tu, Persa. ubi argentum ab hoc acceperis,
simulato, quasi eās prorsum in nauem. Sag. Ne doce.
#TOX# per angiportum rursum tē ad mē recipitō
illac per hortum. Sag. Quod futurum est praedicas.
#TOX# at ne cum argentō protinam permittas domum,
moneo, tē. Sag. Quod tē dignumst, mē dignum esse uis.
#TOX# tace, parce uoci: praeda progreditur foras.

IV.VI

Dordalus Probae hic argenti sunt sexaginta minae,
duobus nummis minus est. Sag. quid ei nummi sciunt.
#DOR# cruminam hanc emere aut facere uti remigret domum.
Sag. Ne nōn sat esses leno, id metuebas miser,
impure, auare, ne crumillam amitteres.
#TOX# sine quaesō. quandō lenost, nil mirum facit.
#DOR# lucrō faciundō egō auspicaui in hunc diem:
nil mihi tam paruist, quīn mē id pigeat perdere.
age, accipe hoc sis. Sag. Hunc in collum, nisi piget,
impone. Dor. Verō fiat. Sag. Numquid ceterum
mē uoltis. Tox. quid tam properas. Sag. Ita negotiumst:
mandatae quae sunt, uolō deferre epistulas.
geminum autem fratrem seruire audiui hic meum,
eum egō ut requiram atque uti redimam uolō.
#TOX# atque edepol tū mē commonuisti haū male.
uideor uidisse hic forma persimilem tui,
eadem statura. Sag.quippe quī frater siet.
#DOR# quid est tibi nōmen. Tox. * quod ad tē attinet.
#DOR# quid attinet nōn scire. Sag. Ausculta ergo, ut scias:
Vaniloquidorus Virginesuendonides
Nugiepiloquides Argentumexterebronides
[Tedigniloquides Nugides Palponides]
Quodsemelarripides Numquameripides. em tibī.
#DOR# eū hercle, nōmen multimodis scriptumst tuom.
Sag. Ita sunt Persarum mōrēs, longa nomina,
contortiplicata habemus. numquid ceterum
uoltis. Dor. Vale. Sag. Et uōs, nam animus iam in nauist meus.
#TOX# crās ires potius, hodiē hic cenares. Sag. Vale.—

IV.VII

#TOX# postquam illic <hinc> abiit, dicere hic quiduis licet.
ne hic tibi dies inluxit lucrificabilis.
nam nōn emisti hanc, uerum fecisti lucrī.
#DOR# ille quidem iam scit, quid negoti gesserit,
quī mihi furtiuam meō periclō uendidit,
argentum accepit, abiit. quī egō nunc scio,
an iam adseratur haec manū. quō illum sequar.
in Persas. nugas. Tox. Credidi grātum fore
beneficium meum apud tē. Dor. Immō equidem gratiam
tibi, Toxile, habeō. nam tē sēnsi sedulō
mihi dare bonam operam. Tox. Tibine ego. immō sedulō.
#DOR# attat, oblitus sum intus dudum edicere
quae uolui edicta. adserua hanc.—Tox. Saluast haec quidem.
#VIR# pater nunc cessat. Tox. quid sī admoneam. Vir. Tempus est.
#TOX# heus, Saturio, exī. nunc est illa occasiō
inimicum ulciscī. Saturiō Ecce mē. numquid moror.
#TOX# age, illuc abscede procul ē cōnspectu, tace.
ubi cum lenone mē uidebis conloqui,
tum turbam facitō. Sag. Dictum sapienti sat est.
#TOX# tunc, quandō abiero—Sag.quīn taces. sciō quid uelis.

IV.VIII

Dordalus Trānscidi loris omnis adueniēns domī,
ita mihi supellex squalet atque aedes meae.
#TOX# Redis tū tandem. Dor. Redeō. Tox. Ne egō hodiē tibi
bona multa fecī. Dor. Fateor, habeō gratiam.
#TOX# num quippiam aliud mē uis. Dor. Vt bene sit tibī.
#TOX# pol istuc quidem omen iam egō usurpabō domī,
nam iam inclinabō mē cum liberta tua.

IV.IX

Saturiō Nisi egō illum hominem perdo, periī. atque optume
eccum ipsum ante aedes. Vir. Salue multum, mī pater.
#SAT# salue, mea gnata. Dor. Ei, Persa mē pessum dedit.
#VIR# pater hic meus est. Dor. Hem, quid. pater. perii oppidō.
quid egō igitur cessō īnfelix lamentarier
minas sexaginta. Sat. Egō pol tē faciam, scelus,
tē quoque etiam ipsum ut lamenteris. Dor. Occidī.
#SAT# age ambula in iūs, lenō. Dor. quid mē in iūs uocas.
#SAT# illī apud praetorem dicam. sed egō in iūs uocō.
#DOR# nonne antestaris. Sat. Tuan egō causa, carnufex,
cuiquam mortali liberō auris atteram,
quī hic commercaris ciuis hominēs liberos.
#DOR# sine dicam. Sat. Nolō. Dor. Audī. Sat. Surdus sum. ambula.
sequere hac, sceleste, feles uirginaria.
sequere hac, mea gnata, mē usque ad praetorem.—Vir. Sequor.—

V.I

Toxilus Hostibus uictis, ciuibus saluis, rē placida, pacibus perfectis,
bellō exstincto, rē bene gesta, integrō exercitū et praesidiis,
cum bene nos, Iuppiter, iuuisti, dique alii omnēs caelipotentes,
eās uōbīs habeō grates atque ago, quia probe sum ultus meum inimicum.
nunc ob eam rem inter participes didam praedam et participabō.
ite foras: hic uolō ante ostium et ianuam
meos participes bene accipere.
statuite hic lectulos, ponite hic quae adsolent.
hic statui uolō prīmum † aliqua mihi,
unde egō omnis hilaros, ludentis, laetificantis faciam ut fiant,
quōrum opera mihi facilia factū facta haec sunt, quae uolui effierī.
nam improbus est homō quī beneficium scit accipere et reddere nescit.
Lemnisilenis Toxile mī, cur egō sine tē sum, cur tū autem sine mē es. T. agedum ergo,
accede ad mē atque amplectere sis. Lemn. Egō uērō. Tox. Oh, nihil hoc magis dulcest.
sed, amabo, oculus meus, quīn lectis nōs actutum commendamus.
Lemn. Omnia quae tū uis, ea cupiō. Tox. Mutua fiunt ā mē. age, age ergo,
tū Sagaristio, accumbe in summō. Sagaristiō Egō nil moror: cedō parem, quem pepigī.
#TOX# temperī. Sag. #M# istuc temperi serost. Tox. Hoc age, accumbe. hunc diem suauem
meum natalem agitemus amoenum. date aquam manibus, apponite mēnsam.
dō hanc tibi florentem florentī. tū hic eris dictatrix nōbīs.
Lemn. Age, puere, ab summō septenis cyathis committe hos ludos.
#TOX# moue manus, propera, Paegnium, tarde cyathos mihi das, cedō sane.
bene mihi, bene uōbīs, bene meae amicae, optatus hic mihi dies datus hodiest.
ab dis, quia tē licet liberam med amplectī. Lemn. Tua factum opera.
#TOX# bene omnibus nōbīs. hoc mea manus tuae poclum donat, ut amantem
amantī decet. Lemn. Cedō. Tox. Accipe. Tox. Bene ei quī inuidet mī et ei quī hoc gaudet.

V.II

Dordalus quī sunt † quī erunt quique fuerunt quique futuri sunt posthac,
sōlus egō omnibus antideō facile, miserrimus hominum ut uiuam.
perii, interiī. pessimus hic mī dies hodiē inluxit corruptor,
ita mē Toxilus perfabricauit itaque meam rem diuexauit.
uehiclum argenti miser eieci [amisi], neque quam ob rem eieci, habeō.
quī illum Persam atque omnis Persas atque etiam omnis personas
male di omnēs perdant, ita miserō Toxilus haec mihi conciuit.
quia ei fidem nōn habui argenti, eō mihi eās machinas molitust.
quem pol egō ut nōn in cruciatum atque in compedis cogam, sī uiuam,
siquidem hūc umquam erus redierit eius, quod spero—sed quid egō aspicio.
hoc uide, quae haec fabulast. hic quidem pol potant. adgrediar. ō bone uir,
salueto, et tu, bona liberta. Tox. Dordalus hic quidemst. Sag.quīn iube adire.
#TOX# adi, sī libet. Sag. Agite, adplaudamus. Tox. Dordale, homō lepidissume, salue.
locus hic tuos est, hic accumbe. ferte aquam pedibus. praeben tū puere.
#DOR# ne sis mē unō digitō attigeris, ne tē ad terram, scelus, adfligam.
#PAEG# at tibi egō hoc continuō cyathō oculum excutiam † tuum.
#DOR# quid ais, crux, stimulorum tritor. quō modō mē hodiē uersauisti,
ut mē in tricas coniecisti, quō modō de Persa manus mī aditast.
#TOX# iurgium hinc auferas, sī sapias.
#DOR# at, bona liberta, haec sciuisti et mē celauisti. Lemn. Stultitiast,
cui bene esse licet, eum praeuorti litibus. posterius istaec tē
magis par agerest. Dor. V.Itur cor mī. Tox. Da illī cantharum, extingue ignem, sī
cor uritur, caput ne ardescat.
#DOR# ludos mē facitis, intellegō.
#TOX# Vin cinaedum nouom tibi dari, Paegnium.
quīn elude, ut soles, quandō liber locust hic.
hui, babae, basilice tē intulisti et facete.
#PAEG# decet mē facetum esse, et hunc inridere
lenonem lubidost, quandō dignus est.
#TOX# perge ut coeperas. Paeg. Hoc, leno, tibī.
#DOR# perii perculit mē prope. Paeg. Em, serua rusum.
#DOR# delude, ut lubet, erus dum hinc abest.
#PAEG# Viden ut tuis dictīs pareo.
sed quīn tū meis contra item dictīs seruis
atque hoc, quod tibi suadeo, facis. Dor. quid est id.
#PAEG# Restim tū tibi cape crassam ac suspende tē.
#DOR# caue sis mē attigas, ne tibi hoc scipione
malum magnum dem. Paeg. Vtere, tē condonō.
#TOX# iam iam, Paegnium, da pausam.
#DOR# egō pol uōs eradicabō. Paeg. At tē ille, quī supra nōs habitat,
quī tibi male uolt maleque faciet. nōn hi dicunt, uerum egō.
#TOX# age, circumfer mulsum, bibere da usque plenis cantharis.
iam diū factum est, postquam bibimus. nimis diū sicci sumus.
#DOR# di faciant ut id bibatis quod uōs numquam trānseat.
Sag. Nequeo, leno, quīn tibi saltem staticulum, olim quem Hegea
faciebat. uide uero, sī tibi satis placet. Tox. #M# quoque uolō
reddere, Diodorus quem olim faciebat in Ionia.
#DOR# malum egō uōbīs dabo, ni abitis. Sag. Etiam muttis, impudēns.
iam egō tibi, sī mē inritassis, Persam adducam denuō.
D. [iam taceō hercle] Atque tū Persa es, quī mē usque admutilauisti ad cutem.
T. Tace, stulte: hic eius geminust frater. D. Hicinest. T. Ac geminissumus.
#DOR# di deaeque et tē et geminum fratrem excrucient. Sag.quī tē perdidit:
nam egō nil meruī. Dor. At enim quod ille meruit, tibi id obsit uolō.
#TOX# agite sultis, hunc ludificemus. Lemn. Nisi sī dignust, nōn opust.
et mē haud par est. Tox. Credō eō, quia nōn inconciliauit, cum tē emō.
Lemn. At tamen non—tamen—Tox. Caue ergō sis malo, et sequere mē.
tē mihi dictō audientem esse addecet, nam hercle absque mē
foret et meō praesidio, hic faceret tē prostibilem propediem.
sed ita pars libertinorum est: nisi patronō quī aduersatust,
nec satis liber sibi uidetur nec satis frugi nec sat honestus,
ni id effecit, ni ei male dīxit, ni gratō ingratus repertust.
Lemn. Pol bene facta tua mē hortantur, tuō ut imperiō paream.
#TOX# egō sum tibi patronus plane, quī huic prō tē argentum dedī.
* graphice hunc uolō ludificarī. Lemn. Meō egō in locō sedulō curabō.
#DOR# certō illī hominēs mihi nesciō quid mali cōnsulunt, quod faciant. Sag. Heus uōs.
#TOX# quid ais. Sag. Hicin Dordalus est leno, quī hic liberas uirgines mercatur.
hicinest, quī fuit quondam fortis. D. Quae haec rēs est. ei, colaphō mē icit.
malum uōbīs dabō. Tox. At tibi nōs dedimus dabimusque etiam. Dor. Ei, natis peruellit.
#PAEG# licet: iam diū saepe sunt expunctae. Dor. Loquere tū etiam, frustum pueri.
Lemn. Patrone mī, i intro, amabo, ad cenam.
#DOR# mea Ignauia, tū nunc mē inrides.
L.quiane tē uoco, bene ut tibi sit. D. Nolō mihi bene esse. L. Ne sit.
#TOX# quid igitur. sescenti nummi quid agunt, quās turbas danunt.
#DOR# male disperii, sciunt referre probe inimicō gratiam.
#TOX# satis sumpsimus supplici iam. Dor. Fateor, manus uōbīs dō.
#TOX# et post dabis sub furcis.
Sag. Abi intro—in crucem. Dor. an mē hic parum exercitum hisce
habent. Tox. Conuenisse tē Toxilum mē *
spectatores, bene ualete. lenō periit. plaudite.

POENULUS

PROLOGUS

Achillem Aristarchi mihi commentari lubet:
inde mihi principium capiam, ex ea tragoedia.
sileteque et tacete atque animum aduortite,
audire iubet uōs imperator histricus,
bonoque ut animō sedeate in subselliis,
et quī esurientes et quī saturi uenerint:
quī edistis, multō fecistis sapientius,
quī nōn edistis, saturi fite fabulis.
nam cui paratumst quod edit, nostra gratia
nimia est stultitia sessum imprānsum incedere.
exsurge, praeco, fac populō audientiam.
iam dudum exspecto, sī tuom officium scias:
exerce uocem, quam per uiuisque et † colis.
nam nisi clamabis, tacitum tē obrepet fames.
age nunc reside, duplicem ut mercedem feras.
* * *
bonum factum esse, edicta ut seruetis mea.
scortum exoletum ne quis in proscaeniō
sedeat, neū lictor uerbum aut uirgae muttiant,
neū dissignator praeter os obambulet
neū sessum ducat, dum histriō in scaena siet.
diū quī domī otiosi dormierunt, decet
animō aequō nunc stent, uel dormire temperent.
seruī ne obsideant, liberis ut sit locus,
uel aes prō capite dent. sī id facere nōn queunt,
domum abeant, uitent ancipiti īnfortunio,
ne et hic uarientur uirgis et loris domī,
sī minus curassint, quom erī reueniant domum.
nutrices puerōs īnfantis minutulos
domī ut procurent neū quae spectatum adferat,
ne et ipsae sitiant et pueri pereant fame
neue esurientes hic quasi haedi obuagiant.
matronae tacitae spectent, tacitae rideant,
canora hic uoce sua tinnire temperent,
domum sermones fabulandi cōnferant,
ne et hic uiris sint et domī molestiae.
quodque ad ludorum curatores attinet,
ne palma detur quoiquam artifici iniuria
neue ambitionis causa extrudantur foras,
quō deteriores anteponantur bonīs.
et hoc quoque etiam, quod paene oblitus fui:
dum ludi fiunt, in popinam, pedisequi,
inruptionem facite. nunc dum occasiō est,
nunc dum scriblitae aestuant, occurrite.
haec quae imperata sunt prō imperiō histrico,
bonum hercle factum prō sē quisque ut meminerit.
ad argūmentum nunc uicissatim uolō
remigrare, ut aeque mecum sitis gnarures.
eius nunc regiones, limites, cōnfinia
determinabō: ei rei egō finitor factus sum.
sed nisi molestumst, nōmen dare uōbīs uolō
comoediaī. sin odiost, dicam tamen,
siquidem licebit per illos quibus est in manū.
Carchedonius uocatur haec comoedia,
* * *
latine Plautus patruus pultiphagonides.
nōmen iam habetis. nunc rationes ceteras
accipite. nam argūmentum hoc hic cēnsebitur:
locus argumentost suom sibi proscaenium,
uōs iuratores estis. quaeso, operam date.
Carthaginiēnses fratres patrueles duō
fuere, summō genere et summis ditiis.
eorum alter uiuit, alter est emortuos.
propterea apud uōs dicō cōnfidentius,
quia mihi pollictor dīxit quī eum pollinxerat.
sed illī seni quī mortuost, <ei> fīlius,
unicus quī fuerat, ab diuitiis ā patre
puer septuennis surripitur Carthagine,
sexenniō prius quidem quam moritur pater.
quoniam periisse sibi uidet gnatum unicum,
conicitur ipse in morbum ex aegritudine:
facit illum heredem fratrem patruelem suom,
ipse abit ad Acheruntem sine uiaticō.
ille quī surripuit puerum Calydonem auehit,
uendit eum dominō hic diuiti quoidam seni,
cupienti liberorum, osori mulierum.
emit hospitalem is filium imprudēns senex
puerum illum eumque adoptat sibi prō filiō
eumque heredem fēcit, quom ipse obiit diem.
is illic adulescēns habitat in illīsce aedibus.
reuertor rursus denuō Carthaginem:
sī quid mandare uoltis aut curarier,
argentum nisi quī dederit, nugas egerit.
[uerum] quī dederit, magis maiores nugas egerit.
sed illī patruō huius, quī uiuit senex,
Carthaginiēnsi duae fuere filiae,
altera quinquennis, altera quadrimula:
cum nutrice una periere ā Magaribus.
eās quī surripuit, in Anactorium deuehit,
uendit eās omnis, et nutricem et uirgines,
praesenti argentō hominī, sī lenō est homo,
quantum hominum terra sustinet sacerrumō.
uosmet nunc facite coniecturam ceterum,
quid id sit hominis, cui Lycō nōmen siet.
is ex Anactorio, ubi prius habitauerat,
hūc commigrauit in Calydonem haū diu,
sui quaesti causa. is in illis habitat aedibus.
earum hic adulescēns alteram efflictim perit,
suam sibi cognatam, imprudēns, neque scit quae siet
neque eam umquam tetigit, ita eum lenō macerat:
[neque quicquam cum ea fēcit etiamnum stupri
neque duxit umquam, neque ille uoluit mittere]
quia amāre cernit, tangere hominem uolt bolō.
illam minorem in concubinatum sibi
uolt emere miles quidam, quī illam deperit.
sed pater illārum Poenus, postquam eās perdidit,
mari tē<rraque> usquequaque quaeritat.
ubi quamque in urbem est ingressus, ilicō
omnēs meretrices, ubi quisque habitant, inuenit.
dat aurum, ducit noctem, rogitat postibi
unde sit, quoiatis, captane an surrupta sit,
quō genere gnata, quī parentes fuerint.
ita docte atque astū filias quaerit suas.
et is omnis linguas scit, sed dissimulat sciēns
sē scire: Poenus plane est. quid uerbis opust.
is heri hūc in portum naui uenit uesperi,
pater harunc. idem huic patruos adulescentulō est:
iamne hoc tenetis. sī tenetis, ducite.
caue dirumpatis, quaeso, sinite trānsigī.
ehem, paene oblitus sum relicuom dicere.
ille quī adoptauit hunc sibi prō filio,
is illī Poenō huius patruō hospes fuit.
is hodiē hūc ueniet reperietque hic filias
et hunc sui fratris filium, ut quidem didici egō.
egō ibo, ornabor. uōs aequō animō noscite.
hic quī hodiē ueniet, reperiet suas filias
et hunc sui fratris filium. dehinc ceterum
ualete, adeste. ibo, alius nunc fieri uolō:
quod restat, restant alii quī faciant palam.
ualete atque adiuuate, ut uōs seruet Salus.

I.I

Agorastocles Saepe egō rēs multas tibi mandaui, Milphio,
dubias, egenas, inopiosas cōnsili,
quās tū sapienter, docte et cordate et cate
mihi reddidisti opiparas opera tua.
quibus prō bene factis fateor deberi tibi
et libertatem et multas grates gratias.
Milphiō Scitumst, per tempus sī obuiamst, uerbum uetus.
nam tuae blanditiae mihi sunt, quod dici solet,
gerrae germanae, σαὶ δὲ κολλῦραι λύραι.
nunc mihi blandidicus es: heri in tergō meō
tris facile corios contriuisti bubulos.
Agor. Amāns per amorem sī quid feci, Milphio,
ignoscere id tē mī aequom est. Mil. Haud uīdī magis.
em, nunc egō amore pereō. sine tē uerberem,
item ut tū mihi fecisti, ob nullam noxiam:
post id locorum tū mihi amantī ignoscitō.
Agor. #S# tibi lubidō est aut uoluptati, sinō:
suspende, uinci, uerbera. auctor sum, sinō.
Mil. #S# auctoritatem postea defugeris,
ubi dissolutus tū sies, egō pendeam.
Agor. Egone istuc ausim facere, praesertim tibi.
quīn sī feriri uideō tē, extemplō dolet.
Mil. Mihi quidem hercle. Ag. Immō mihī. Mil. Istuc mauelim.
sed quid nunc tibi uis. Agor. Cur egō apud tē mentiar.
amō immodeste. Mil. Meae istuc scapulae sentiunt.
Agor. At egō hanc uicinam dicō Adelphasium meam,
lenonis huius meretricem maiusculam.
Mil. Iam pridem equidem istuc ex tē audiuī. Agor. Differor
cupidine eius. sed lenone istoc Lyco,
illius domino, nōn lutumst lutulentius.
Mil. Vin tū illī nequam dare nunc. Agor. Cupiō. Mil. Em mē datō.
Agor. Abi dierectus. Mil. Dic mihi uērō seriō:
uin dare malum illī. Agor. Cupiō. Mil. Em, eundem mē datō:
utrumque faxō habebit, et nequam et malum.
Agor. Iocare. Mil. Vin tū illam hodiē sine [damnō et] dispendiō
tuō tuam libertam facere. Agor. Cupio, Milphiō.
Mil. Egō faciam ut facias. sunt tibi intus aurei
trecenti nummi Philippi. Agor. Sescenti quoque.
Mil. Satis sunt trecentī. Agor. quid iis facturuss. Mil. Tace.
totum lenonem tibi cum tota familia
dabō hodiē donō. Agor.quī id facturuss. Mil. Iam scies.
tuos Collybiscus nunc in urbest uilicus.
eum hic nōn nouit lenō. satin intellegis.
Agor. Intellegō hercle, sed quō euadas nesciō.
Mil. Non scis. Agor. Non hercle. Mil. At egō iam faxō scies.
ei dabitur aurum, ut ad lenonem deferat
dicatque sē peregrinum esse, ex aliō oppidō:
sē amāre uelle atque obsequi animō suō.
locum sibi uelle liberum praeberier,
ubi nequam faciat clam, ne quis sit arbiter.
lenō ad sē accipiet auri cupidus ilicō:
celabit hominem et aurum. Agor. Cōnsilium placet.
Mil. Rogato, seruos ueneritne ad eum tuos.
ille mē cēnsebit quaeri: continuō tibi
negabit. quid tū dubitas, quīn extempulō
dupli tibi auri et hominis fur lenō siet.
neque id unde efficiat habet: ubi in iūs uenerit,
addicet praetor familiam totam tibī.
ita decipiemus fouea lenonem Lycum.
Agor. Placet cōnsilium. Mil. Immō etiam, ubi expoliuero,
magis hoc tum demum dices: nunc etiam rudest.
Agor. Egō in aedem Veneris eō, nisi quid uis, Milphiō.
Aphrodisia hodiē sunt. Mil. Sciō. Agor. Oculos uolō
meos delectare munditiis meretriciis.
Mil. Hoc prīmum agamus quod cōnsilium cepimus.
abeamus intro, ut Collybiscum uilicum
hanc perdoceamus ut ferat fallaciam.
Agor. Quamquam Cupidō in corde uorsatur, tamen
tibi auscultabō.—Mil. Faciam ut factō gaudeas.
inest amoris macula huic hominī in pectore,
sine damnō magnō quae elui ne utiquam potest.
itaque hic scelestus est homō lenō Lycus,
quoi iam īnfortuni intenta ballistast probe,
quam egō haud multō post mittam ē ballistariō.
sed Adelphasium eccam exit atque Anterastilis.
haec est prior, quae meum erum dementem facit.
sed euocabō. heus, i foras, Agorastocles,
sī uis uidere ludos iucundissimos.
Agorastocles quid istuc tumultist, Milphio. Mil. Em amores tuos,
sī uis spectare. Agor. O multa tibi di dent bona,
quom hoc mī optulisti tam lepidum spectaculum.

I.II

Adelphasium Negoti sibi quī uolet uim parare,
nauem et mulierem, haec duō comparatō.
nam nullae magis rēs duae plus negoti
habent, forte sī occeperis exornare,
[neque umquam satis hae duae rēs ornantur]
neque eis ulla ornandi satis satietas est.
atque haec, ut loquor, nunc domō docta dicō.
nam nōs usque ab aurora ad hoc quod diei est,
[postquam aurora inluxit, numquam concessamus]
ex industria ambae numquam concessamus
lauari aut fricari aut tergeri aut ornari,
poliri expoliri, pingi fingī. et una
binae singulis quae datae nōbīs ancillae,
eae nōs lauandō eluendō operam dederunt,
aggerundaque aqua sunt uiri duō defessī.
apage sis, negoti quantum in muliere una est.
sed uērō duae, sat scio, maxumō uni
poplō cuilubet plus satis dare potis sunt,
quae noctes diesque omni in aetate semper
ornantur, lauantur, tergentur, poliuntur.
postremō modus muliebris nullust: numquam
lauandō et fricandō scimus facere finem.
[nam quae lauta est nisi perculta est, meō quidem animō quasi inluta est.]
Anterastilis Miror equidem, soror, tē istaec sic fabulari,
quae tam callida et docta sis et faceta.
nam quom sedulō munditer nōs habemus,
uix aegreque amatorculos inuenimus.
Ad. Ita est. uerum hoc unum tamen cogitatō:
modus omnibus rebus, soror, optimus est habitū.
nimia omnia nimium exhibent negoti hominibus ex sē.
#ANT# soror, cogita, amabo, item nōs perhiberi
quam sī salsa muriatica esse autumantur:
[sine omni lepore et sine suauitate]
nisi multa aqua usque et diū macerantur,
olent, salsa sunt, tangere ut nōn uelis.
item nōs sumus
[eius seminis mulieres sunt]
īnsulsae admodum atque inuenustae
sine munditia et sumptū.
Mil. Coqua est haec quidem, agorastocles, ut egō opinor:
scit, muriatica ut maceret. Agor. quid molestuss.
Ad. Soror, parce, amabō: sat est istuc aliōs
dicere nōbīs, ne nosmet in nostra etiam uitia loquamur.
#ANT# quiescō. Ad. Ergō amō tē. sed hoc nunc responde
mihi: sunt hic omnia,
quae ad deum pācem oportet adesse. Ant. Omnia accurauī.
Agor. Diem pulchrum et celebrem et uenustatis plenum,
dignum Venere pol, quoi sunt aphrodisia hodiē.
Mil. Ecquid gratiae, quom hūc foras tē euocaui.
iam num mē decet donari
cadō uini ueteris. dic dare. nil respondes.
lingua huic excidit, ut egō opinor.
quid hic, malum, astāns opstipuisti. Agor. Sine amem, ne opturba ac tace.
Mil. Taceō. Agor. #S# tacuisses, iam istuc taceō nōn gnatum foret.
#ANT# eamus, mea soror. Ad. Ehō amabo, quid illō nunc properas. Ant. Rogas.
quia erus nōs apud aedem Veneris mantat. Ad. Maneat pol. mane.
turba est nunc apud aram. an tē ibi uis inter istas uersarier
prosedas, pistorum amicas, reliquias alicarias,
miseras schoenō delibutas seruolicolas sordidas,
quae tibi olant stabulum statumque, sellam et sessibulum merum,
quās adeō haū quisquam umquam liber tetigit neque duxit domum,
seruolorum sordidulorum scorta diobolaria.
Mil. I in malam crucem. tun audes etiam seruos spernere,
propudium. quasi bella sit, quasi eampse rēgēs ductitent,
mōnstrum mulieris, tantilla tanta uerba funditat,
quoius egō nebulai cyathō septem noctes nōn emam.
Agor. Di immortales omnipotentes, quid est apud uōs pulchrius.
quid habetis quī mage immortales uōs credam esse quam egō siem,
quī haec tanta oculis bona concipio. nam Venus nōn est Venus:
hanc equidem Venerem uenerabor, mē ut amet posthac propitia.
Milphio, heus, ubi es. Mil. Assum apud tē, eccum. Agor. At egō elixus sis uolō.
Mil. Enim uero, ere, facis delicias. Agor. De tequidem haec didici omnia.
Mil. Etiamne ut ames eam quam numquam tetigeris. Agor. Nihil id quidemst:
deōs quoque edepol et amō et metuō, quibus tamen abstineō manus.
#ANT# eū ecastor, quom ōrnātum aspiciō nostrum ambarum, paenitet
exornatae ut simus. Ad. Immō uērō sane commode.
nam prō erili et nostrō quaestū satis bene ornatae sumus.
nōn enim potis est quaestus fieri, ni sumptus sequitur, scio,
et tamen quaestus nōn cōnsistet, sī eum sumptus superat, soror.
eō illud satiust, satis quod habitu, <haud satis est quod> plus quam sat est.
Agor. Ita mē di ament, ut illa mē amet malim quam di, Milphiō.
nam illa mulier lapidem silicem subigere, ut sē amet, potest.
Mil. Pol id quidem haū mentire, nam tū es lapide silice stultior,
quī hanc ames. Agor. At uide sis, cum illac numquam limaui caput.
Mil. Curram igitur aliquō ad piscinam aut ad lacum, limum petam.
Agor. quid eō opust. Mil. Egō dicam: ut illī et tibi limem caput.
Agor. I in malam rem. Mil. Ibi sum equidem. Agor. Perdis. Mil. Taceō. Agor. At perpetuō uolō.
Mil. Enim uero, ere, meō mē lacessis ludō et delicias facis.
#ANT# satis nunc lepide ornatam crēdō, soror, tē tibi uiderier.
sed ubi exempla cōnferentur meretricum aliarum, ibi tibi
erit cordolium, sī quam ornatam melius forte aspexeris.
Ad. Inuidia in mē numquam innatast neque malitia, mea soror.
bonō med esse ingeniō ornatam quam aurō multō mauolō:
aurum, id fortuna inuenitur, natura ingenium bonum.
[bonam egō quam beatam mē esse nimiō dici mauolō.]
meretricem pudorem gerere magis decet quam purpuram:
[magisque meretricem pudorem quam aurum gerere condecet.]
pulchrum ōrnātum turpes mōrēs peius caenō conlinunt,
lepidi mōrēs turpem ōrnātum facile factis comprobant.
Agor. Ehō tu, uin tū facinus facere lepidum et festiuom. Mil. Volō.
Agor. Potesne mī auscultare. Mil. Possum. Agor. Abi domum ac suspende tē.
Mil. Quam ob rem. Agor.quia iam numquam audibis uerba tot tam suauia.
quid tibi opust uixisse. ausculta mihi modō ac suspende tē.
Mil. Siquidem tū es mecum futurus prō uua passa pēnsilis.
Agor. At egō amō hanc. Mil. At egō esse et bibere. Ad. Ehō tu, quid ais. Ant. quid rogas.
Ad. Viden tu. pleni oculi sorderum quī erant, iam splendent mihī.
#ANT# immō etiam in mediō oculō paullum sordest. Ad. Cedō sis dexteram.
Agor. Vt quidem tū huius oculos inlutis manibus tractes aut teras.
#ANT# nimia nōs socordia hodiē tenuit. Ad. Qua de rē, obsecro.
#ANT# quia nōn iam dudum ante lucem ad aedem Veneris uenimus,
primae ut īnferremus ignem in aram. Ad. Aha, nōn factost opus:
quae habent nocturna ora, noctū sacruficatum ire occupant.
prius quam Venus expergiscatur, prius deproperant sedulō
sacruficare. nam uigilante Venere sī ueniant eae,
ita sunt turpes, crēdō ecastor Venerem ipsam ē fanō fugent.
Agor. Milphiō. Mil. Edepol Milphionem miserum. quid nunc uis tibi.
Agor. Opsecrō hercle, ut mulsa loquitur. Mil. Nil nisi laterculos,
sesumam papaueremque, triticum et frictas nuces.
Ag. Ecquid amāre uideor. #M# damnum, quod Mercurius minime amat.
Agor. Namque edepol lucrum amāre nullum amatorem addecet.
#ANT# eamus, mea germana. Ad. Age sis, ut lubet. Ant. Sequere hac. Ad. Sequor.
Mil. Eunt hae. Agor. quid sī adeamus. Mil. Adeas. Agor. Primum prima salua sis,
et secunda tū secundō salue in pretiō. tertia
salue extra pretium. Anc. Tum pol egō et oleum et operam perdidī.
Agor. Quō tē agis. Ad. Egone. in aedem Veneris. Agor. quid eō. Ad. Vt Venerem propitiem.
Agor. Eho, an irata est. propitia hercle est. uel egō prō illa spondeō.
quid tū ais. Ad. quid mihi molestuss, opsecro. Agor. Aha, tam saeuiter.
Ad. Mitte, amabō. Agor. quid festinas. turba nunc illī est. Ad. Sciō.
sunt illī aliae quās spectare ego, et mē spectari uolō.
Agor.quī lubet spectare turpes, pulchram spectandam dare.
Ad.quia apud aedem Veneris hodiē est mercatus meretricius:
eō conueniunt mercatores, ibi egō mē ostendi uolō.
Agor. Inuendibili merci oportet ultrō emptorem adducere:
proba mers facile emptorem reperit, tam etsī in abstrusō sitast.
quid ais tu. quandō illī apud mē mecum caput et corpus copulas. †
Ad. Quō die Orcus Acherunte mortuos amiserit.
Agor. Sunt mihi intus nesciō quot nummi aurei lymphaticī.
Ad. Defertō ad mē, faxō actutum cōnstiterit lymphaticum.
Mil. Bellula hercle. Agor. I dierecte in maxumam malam crucem.
Mil. Quam magis aspecto, tam magis est nimbata et nugae merae.
Ad. Segrega sermonem. taedet. Agor. Age, sustolle hoc amiculum.
Ad. Pura sum, comperce amabō mē attrectare, Agorastocles.
Agor. quid agam nunc. Ad. #S# sapias, curam hanc facere compendi potes.
Ag. quid. egō nōn tē curem. quid ais, Milphio. #M# ecce odium meum.
quid mē uis. Ag. Cur mī haec irata est. #M# cur haec irata est tibi.
cur egō id curem. namque istaec magis meast curatiō. †
Agor. Iam hercle tū periisti, nisi illam mihi tam tranquillam facis
quam mare olimst, quom ibi alcedō pullos educit suos.
Mil. quid faciam. Agor. Exora, blandire, expalpa. Mil. Faciam sedulō.
sed uide sis, ne tū oratorem hunc pugnis pectas postea.
Agor. Non faciam. Ad. Non aequos in mē es, sed morare et male facis.
bene promittis multa ex multis: omnia in cassum cadunt.
liberare iurauisti mē haud semel, sed centiēns:
dum tē exspecto, neque egō usquam aliam mihi paraui copiam
neque istuc usquam apparet. ita nunc seruiō nihilō minus.
i, soror. apscede tū ā mē. Agor. Periī. ecquid agis, Milphio.
Mil. Mea uoluptas, mea delicia, mea uita, mea amoenitas,
meus ocellus, meum labellum, mea salus, meum sauium,
meum mel, meum cor, mea colustra, meus molliculus caseus—
Agor. Mene egō illaec patiar praesente dici. discrucior miser,
nisi egō illum iubeō quadrigis cursim ad carnificem rapī.
Mil. Noli, amabo, suscēnsere erō meo, causa mea.
egō faxo, sī nōn irata es, ninnium prō tē dabit
atque tē faciet ut sis ciuis Attica atque libera.
quīn adire sinis. quīn tibi quī bene uolunt, bene uis item.
sī ante quid mentitust, nunciam dehinc erit uerax tibī.
sine tē exorem, sine prehendam auriculis, sine dem sauium.
Ad. Apscede hinc sis, sycophanta par erō. Mil. At scin quō modo.
iam hercle egō faciam ploratillum, nisi tē faciō propitiam,
atque hic ne mē uerberetillum faciat, nisi tē propitio,
male formidō: noui egō huius mōrēs morosi malos.
quam ob rem amabo, mea uoluptas, sine tē hoc exorarier.
Agor. Non egō homō trioboli sum, nisi egō illī mastigiae
exturbō oculos atque dentes. em uoluptātem tibi,
em mel, em cor, em labellum, em salutem, em sauium.
Mil. Impias, ere, tē: oratorem uerberas. Agor. Iam istoc magis:
[etiam ocellum addam et labellum et linguam. Mil. Ecquid facies modi.
Ag.] sicine egō tē orare iussi. Mil. Quō modō ergō orem. Ag. Rogas.
sic enim diceres, sceleste: huius uoluptas, tē opsecro,
huius mel, huius cor, huius labellum, huius lingua, huius sauium,
huius delicia, huius salus amoena, huius festiuitas:
[huius colustra, huius dulciculus caseus, mastigia,
huius cor, huius studium, huius sauium, mastigia]
omnia illa, quae dicebas tua, esse ea memorares mea.
Mil. Opsecrō hercle tē, uoluptas huius atque odium meum,
huius amica mammeata, mea inimica et maleuola,
oculus huius, lippitudō mea, mel huius, fel meum,
ut tū huic irata ne sis aut, sī id fieri nōn potest,
capias restim ac tē suspendas cum erō et uostra familia.
nam mihi iam uideō propter tē uictitandum sorbilo,
itaque iam quasi ostreatum tergum ulceribus gestitō
propter amorem uestrum. Ad. Amabo, men prohibere postulas
ne tē uerberet magis quam ne mendax mē aduorsum siet.
#ANT# aliquid huic responde, amabo, commode, ne incommodus
nōbīs sit. nam detinet nōs de nostrō negotiō.
Ad. Verum. etiam tibi hanc amittam noxiam unam, Agorastocles.
nōn sum irata. Agor. Non es. Ad. Non sum. Agor. Da ergo, ut credam, sauium.
Ad. Mox dabo, quom ab rē diuina redierō. Agor. I ergō strenue.
Ad. Sequere mē, soror. Agor. Atque audin etiam. Veneri dicitō
multam meis uerbis salutem. Ad. Dicam. Ag. Atque hoc audī. Ad. quid est.
Agor. Paucis uerbis rem diuinam facitō. atque audin. respice.
respexit. idem edepol Venerem crēdō facturam tibī.

I.III

quid nunc mī es auctor, Milphio. Mil. Vt mē uerberes
atque auctionem facias: nam impunissume
tibi quidem hercle uendere hasce aedis licet.
Agor. quid iam. Mil. Maiorem partem in ore habitas meō.
Agor. Supersede istis uerbis. Mil. quid nunc uis tibi.
Agor. Trecentos Philippos Collybiscō uilicō
dedi dudum, prius quam mē euocauisti foras.
nunc opsecrō tē, Milphio, hanc per dexteram
perque hanc sororem laeuam perque oculos tuos
[perque meos amores perque Adelphasium meam]
perque tuam libertatem—Mil. Em nunc nihil opsecras.
Agor. #M# milphidisce, mea commoditas, mea salus,
fac quod facturum tē esse promisti mihi,
ut egō hunc lenonem perdam. Mil. Perfacile id quidemst.
i, adduce testis tecum. egō intus interim
iam et ornamentis meis et sycophantiis
tuom exornabō uilicum. propera atque abī.
Agor. Fugiō. Mil. Meum est istuc magis officium quam tuom.
Agor. Egone egone, sī istuc lepide ecfexis—Mil. I modō.
Agor. Vt nōn egō tē hodie—Mil. Abi modō. Agor. Emittam manu—
Mil. I modō. Ag. Non hercle meream. Mil. Oh—Ag. Vah— Mil. Abi modō.
Agor. Quantum Acheruntest mortuorum. Mil. Etiamne abis.
Agor. Neque quantum aquaist in marī. Mil. Abiturun es.
Agor. Neque nubes omnēs quantumst. Mil. Pergin pergere.
Agor. Neque stellae in caelō. Mil. Pergin auris tundere.
Agor. Neque hoc neque illud neque—enim uērō serio—
neque—hercle uero—quid opust uerbis. quippini.
quod unō uerbo—dicere hic quiduis licet,
neque—hercle uērō serio, scin quomodo.
ita mē di amabunt, uin bona dicam fide,
quod hic inter nōs liceat. ita mē Iuppiter,
scin quam uidetur. credin quod egō fabuler.
Mil. #S# nequeō facere ut abeas, egomet abierō.
nam isti quidem hercle orationi Oedipō
opust coniectore, quī Sphingi interpres fuit.—
Agor. Illic hinc iratus abiit. nunc mihi cautiō est,
ne meamet culpa meō amori obiexim moram.
ibō atque arcessam testis, quandō Amor iubet
mē oboedientem esse seruō liberum.—

II.I

Lycus Di illum īnfelicent omnēs, quī post hunc diem
lenō ullam Veneri umquam immolarit hostiam
quiue ullum turis granum sacruficauerit.
nam egō hodiē īnfelix dis meis iratissumis
sex immolaui agnos, nec potui tamen
propitiam Venerem facere uti esset mihī.
quoniam litare nequeo, abii illim ilicō
iratus, uotui exta prosicarier.
[neque ea poricere uolui, quoniam nōn bona
haruspex dīxit: deam esse indignam credidī.]
eō pactō auarae Veneri pulchre adii manum.
quandō id quod sat erat satis habere noluit,
egō pausam fecī. sic ago, sic mē decet.
egō faxō posthac di deaeque ceteri
contentiores mage erunt atque auidi minus,
quom scibunt, Veneri ut adierit lenō manum.
condigne haruspex, nōn homō trioboli,
omnibus in extis aibat portendi mihi
malum damnumque et deōs esse iratos mihī.
quid ei diuini aut humani aequomst credere.
mina mihi argenti donō postilla datast.
sed quaeso, ubi nam illic restitit miles modo,
quī hanc mihi donauit, quem egō uocaui ad prandium.
sed eccum incedit. Antamonides Ita ut occepi dicere,
lenulle, de illa pugna Pentetronica,
quom sexaginta milia hominum unō die
uolaticorum manibus occidi meis.
Lyc. Volaticorum hominum. Antam. Ita dicō quidem.
Lyc. An, opsecro, usquam sunt hominēs uolatici.
Antam. Fuere. uerum egō interfecī. Lyc. Quō modō
potuisti. Antam. Dicam. uiscum legioni dedi
fundasque. eō praesternebant folia farferī.
Lyc. Quoi rei. Antam. Ad fundas uiscus ne adhaeresceret.
Lyc. Perge. optume hercle perieras. quid postea.
Antam. In fundas uisci indebant grandiculos globos,
eō illos uolantis iussi funditarier.
quid multa uerba. quemquem uiscō offenderant,
tam crebri ad terram accidebant quam pira.
ut quisque acciderat, eum necabam ilicō
per cerebrum pinna sua sibi, quasi turturem.
Lyc. #S# hercle istuc umquam factum est, tum mē Iuppiter
faciat ut semper sacruficem nec umquam litem.
A. An mī haec nōn credis. L. Credo, ut mī aequomst credier.
age eamus intrō. Lyc. Dum exta referuntur, uolō
narrare tibi etiam unam pugnam. Lyc. Nil moror.
A. Ausculta. L. Non hercle auscultabō. A. Quō modo.
colaphis quidem hercle tuom iam dilidam caput,
nisi aut auscultas aut is in malam crucem.
Lyc. Malam crucem ibō potius. Antam. Certumnest tibi.
Lyc. Certum. Antam. Tum tū igitur die bonō Aphrodisiis
addice tuam mihi meretricem minusculam.
Lyc. Ita rēs diuina mihi fuit: rēs serias
omnis extollō ex hoc die in alium diem.
Antam. Profestos festos habeam decretum est mihī.
Lyc. Nunc hinc eamus intrō. sequere hac mē.—Antam. Seqor.
in hunc diem iam tuos sum mercennarius.—

III.I

Agorastocles Íta mē di ament, tardō amicō nihil est quicquam inaequius,
praesertim hominī amantī, quī quidquid agit properat omnia.
sicut egō hos ducō aduocatos, hominēs spissigradissimos,
tardiores quam corbitae sunt in tranquillō marī.
atque equidem hercle dedita opera amicos fugitaui senes:
scibam aetate tardiores, metui meō amori moram.
nequiquam hos procos mī elegi loripedis, tardissimos.
quīn sī ituri hodiē estis, ite, aut ite hinc in malam crucem.
sicine oportet ire amicos hominī amantī operam datum.
nam iste quidem gradus succretust cribrō pollinario,
nisi cum pedicis condidicistis istoc grassari gradū.
Aduocati Heus tu, quamquam nōs uidemur tibi plebeii et pauperes,
sī nec rēctē dicis nōbīs, dīues de summō loco,
diuitem audacter solemus mactare īnfortuniō.
nec tibi nōs obnoxii [sumus] istuc, quid tū ames aut oderis:
quom argentum prō capite dedimus, nostrum dedimus, nōn tuom.
liberos nōs esse oportet. nōs tē nihili pendimus,
ne tuō nōs amori seruos [tuos] esse addictos cēnseas.
liberos hominēs per urbem modicō magis par est gradu
ire, seruile esse ducō festinantem currere.
praesertim in rē populi placida atque interfectis hostibus
nōn decet tumultuarī. sed sī properabas magis,
pridie nōs tē aduocatos hūc duxisse oportuit.
ne tū opinere, haud quisquam hodiē nostrum curret per uias,
neque nōs populus prō cerritis īnsectabit lapidibus.
Agor. At sī ad prandium mē in aedem uōs dixissem ducere,
uinceretis ceruom cursū uel gralatorem gradu.
nunc uōs quia mihi aduocatos dīxī et testis ducere,
podagrosi estis ac uicistis cochleam tarditudine.
Adū. An uērō nōn iusta causa est, quor curratur celeriter
ubi bibas, edas de alienō quantum uelis usque ad fatim,
quod tū inuitus numquam reddas domino, de quoiō ederis.
sed tamen cum eō cum quiqui, quamquam sumus pauperculi,
est domī quod edimus, ne nōs tam contemptim conteras.
quidquid est pauxillulum illuc, nostrum id omne, nōn tuomst,
neque nōs quemquam flagitamus neque nōs quisquam flagitat.
tua causa nēmō nostrorumst suos rupturus ramites.
Agor. Nimis iracundi estis: equidem haec uōbīs dīxī per iocum.
Adū. Per iocum itidem dictum habetō quae nōs tibi respondimus.
[Agor. Obsecrō hercle, operam celocem hanc mihi, ne corbitam date.
attrepidate saltem, nam uōs adproperare haud postulō.
Adū. #S# quid tū placide otioseque agere uis, operam damus.
sī properas, cursores meliust tē aduocatos ducere.]
Agor. Scitis rem, narraui uōbīs quod uestra opera mī opus siet,
de lenone hoc, quī mē amantem ludificatur tam diu,
ei paratae ut sint īnsidiae de aurō et de seruō meō.
Adū. Omnia istaec scimus iam nos, sī hi spectatores sciant.
horunc hic nunc causa haec agitur spectatorum fabula:
hos tē satius est docere, ut, quandō agas, quid agas sciant.
nōs tū ne curassis: scimus rem omnem, quippe omnēs simul
didicimus tecum una, ut respondere possemus tibī.
Agor. Ita profectō est. sed agite igitur, ut sciam uōs scire rem,
expedite [et] mihi quae uōbīs dudum dīxī dicite.
Adū. Itane. temptas an sciamus. nōn meminisse nōs ratuss,
quō modō trecentos Philippos Collybiscō uilicō
dederis, quos deferret hūc ad lenonem inimicum tuom,
[isque] sē ut assimularet peregrinum esse aliunde ex aliō oppido.
ubi is detulerit, tū eō quaesitum seruom aduenies tuom
cum pecunia. Agor. Meministis memoriter, seruastis mē.
Adū. ille negabit: Milphionem quaeri cēnsebit tuom.
id duplicabit omne furtum. lenō addicetur tibī.
ad eam rem nōs esse testis uis tibī. Agor. Tenetis rem.
Adū. Vix quidem hercle, ita pauxilla est, digitulis primoribus.
Agor. [Hoc citō et cursim est agendum. propera iam quantum potest.
Adū. Bene uale igitur. tē aduocatos meliust celeris ducere.
tardi sumus nos. Agor. Optime itis, pessime hercle dicitis.
quīn etiam deciderint uōbīs femina in talos uelim.
Adū. At edepol nōs tibi in lumbos linguam atque oculos in solum.
Agor. Heia, haū uostrumst iracundos esse, quod dīxī iocō.
Adū. Nec tuom quidem est amicis per iocum iniuste loquī.
Agor. Mittite istaec. quid uelim uōs, scitis. Adū. Callemus probe:
lenonem ut periurum perdas, id studes. Agor. Tenetis rem.]
euge, opportune egrediuntur Milphiō una et uilicus.
basilice exornatus incedit et fabre ad fallaciam.

III.II
Milphiō Iam tenes praecepta in corde. Collybiscus Pulchre. Mil. Vide sis calleas.
Coll. quid opust uerbis. callum aprugnum callere aeque nōn sinam.
Mil. Fac modō ut condocta tibi sint dicta ad hanc fallaciam.
Coll.quīn edepol condoctior sum, quam tragoedi aut comicī.
Mil. Probus homost. Agor. Adeamus propius. Mil. Adsunt testes. Agor. Tot quidem.
Mil. Non potuisti adducere hominēs magis ad hanc rem idoneos.
nam istōrum nullus nefastust: comitiales sunt merī.
ibi habitant, ibi eos cōnspicias quam praetorem saepius.
hodiē iuris coctiores nōn sunt quī lites creant,
quam hi sunt, quī sī nihil est quīcum litigent, lites emunt.
Adū. Di tē perdant. #M# Vos quidem hercle—cum eō cum quiqui tamen
et bene et benigne facitis, quom erō amantī operam datis.
sed isti iam sciunt, negoti quid sit. Agor. Omne in ordine.
Mil. Tum uōs animum aduortite igitur. hunc uōs lenonem Lycum
nouistis. Adū. Facile. Coll. At pol egō eum, qua sit facie, nesciō.
eum mihi uolō demōnstretis hominem. Adū. nōs curabimus.
satis praeceptumst. Agor. Hic trecentos nummos numeratos habet.
Adū. Ergō nōs īnspicere oportet istuc aurum, Agorastocles,
ut sciamus quid dicamus mox prō testimoniō.
Coll. Agite, īnspicite. Adū. Aurum est profectō hoc, spectatores, comicum:
maceratō hoc pingues fiunt aurō in barbaria boues.
uerum ad hanc rem agundam Philippum est: ita nōs adsimulabimus.
Coll. Sed ita adsimulatote quasi egō sim peregrinus. Adū. Scilicet,
et quidem quasi tū nobiscum adueniēns hodiē oraueris,
liberum ut commostraremus tibi locum et uoluptarium,
ubi ames, potes, pergraecere. Coll. Eu, edepol mortales malos.
Agor. Egō enim docuī. Mil.quis tē porro. Coll. Agite intrō abite, Agorastocles,
ne hic uōs mecum cōnspicetur lenō neū fallaciae
praepedimentum obiciatur. Adū. Hic homō sapienter sapit.
facite quod iubet. Agor. Abeamus. sed uos—Adū. Satis dictumst. abī.
Agor. Abeō. Adū. Quaeso, di immortales, quīn abis. Agor. Abeō.— Adū. Sapis.
Coll. St,
tace. Adū. quid est. Coll. Fores hae fecerunt magnum flagitium modō.
Adū. quid <id> est flagiti. Coll. Crepuerunt clare. Adū. Di tē perduint.
pone nōs recede. Coll. Fiat. Adū. nōs priores ibimus.
Coll. Faciunt scurrae quod cōnsuerunt: pone sēsē hominēs locant.
Adū. Illic homō est, quī egreditur, lenō. #C# Bonus est, nam similis malist.
iam nunc egō illī egredienti sanguinem exsugam procul.

III.III
Lycus Iam egō istuc reuortar, miles: conuiuas uolō
reperire nōbīs commodos, quī una sient.
interibi attulerint exta, atque eadem mulieres
iam ab rē diuina crēdō apparebunt domī.
sed quid hūc tantum hominum incedunt. ecquidnam adferunt.
et ille chlamydatus quisnam est, quī sequitur procul.
Adū. Aetoli ciues tē salutamus, Lyce,
quamquam hanc salutem ferimus inuiti tibī.
Lyc. Fortunati omnēs sitis, quod certō sciō
nec fore nec fortunam id situram fierī.
Adū. Istic est thēnsaurus stultis in lingua situs,
ut quaestui habeant male loqui melioribus.
Lyc. Viam quī nescit, qua deueniat ad mare,
eum oportet amnem quaerere comitem sibī.
egō male loquendi uōbīs nesciui uiam:
nunc uōs mihi amnes estis. uōs certum est sequi:
sī bene dicetis, uostra ripa uōs sequar,
sī male dicetis, uostrō gradiar limite.
Adū. Malō bene facere tantundemst periculum
quantum bonō male facere. Lyc.quī uero. Adū. Scies.
malō sī quid bene facias, [id] beneficium interit.
bonō sī quid male facias, aetatem expetit.
Lyc. Facete dictum. sed quid istuc ad mē attinet.
Adū.quia nōs honoris tui causa ad tē uenimus,
quamquam bene uolumus leniter lenonibus.
Lyc. #S# quid bonī adportatis, habeō gratiam.
Adū. Boni de nostrō tibi nec ferimus nec damus
neque pollicemur, neque adeō uolumus datum.
Lyc. Credō hercle uōbīs: ita uestra est benignitas.
sed quid nunc uoltis. Adū. Hunc chlamydatum quem uides,
ei Mars iratust. Coll. Capiti uestrō istuc quidem.
Adū. Nunc hunc, Lyce, ad tē diripiundum adducimus.
Coll. Cum praeda hic hodiē incedet uenator domum:
canes compellunt in plagas lepide lupum.
Lyc.quis hic est. Adū. Nescimus nōs quidem istum quī siet.
nisi dudum mane ut ad portum processimus,
atque istum ē naui exeuntem oneraria
uidemus. adiit ad nōs extemplō exiēns.
salutat, respondemus. Coll. Mortalis malos,
ut ingrediuntur docte in sycophantiam.
Lyc. quid deinde. Adū. Sermonem ibi nobiscum copulat.
ait sē peregrinum esse huius ignarum oppidī.
locum sibi uelle liberum praeberier,
ubi nequam faciat. nōs hominem ad tē adduximus.
tū sī tē di amant, agere tuam rem occasiost.
Lyc. Itane. Adū. ille est cupiēns, aurum habet. Lyc. Praeda haec meast.
Adū. Potare, amāre uolt. Lyc. Locum lepidum dabō.
Adū. At enim hic clam furtim esse uolt, ne quis sciat
neue arbiter sit. nam hic latrō in Sparta fuit,
ut quidem ipse nōbīs dīxit, apud regem Attalum.
inde hūc aufugit, quoniam capitur oppidum.
Coll. Nimis lepide de latrone, de Sparta optume.
Lyc. Di deaeque uōbīs multa bona dent, quom mihi
et bene praecipitis et bonam praedam datis.
Adū. Immō ut ipse nōbīs dīxit, quō accures magis,
trecentos nummos Philippos portat praesidī.
Lyc. Rex sum, sī egō illum hodiē ad mē hominem adlexerō.
Adū.quīn hic quidem tuos est. Lyc. Opsecrō hercle hortamini,
ut deuortatur ad mē in hospitium optumum.
Adū. Neque nōs hortari neque dehortari decet
hominem peregrinum: tuam rem tū ages, sī sapis.
nōs tibi palumbem ad aream usque adduximus:
nunc tē illum meliust capere, sī captum esse uis.
Coll. Iamne itis. quid quod uōbīs mandaui, hospites.
Adū. Cum illoc tē meliust tuam rem, adulescēns, loqui:
illic est ad istas rēs probus, quās quaeritas.
Coll. Videre equidem uōs uellem, quom huic aurum darem.
Adū. Illinc procul nōs istuc īnspectabimus.
Coll. Bonam dedistis mihi operam. Lyc. It ad mē lucrum.
Coll. Illud quidem quorsum asinus caedit calcibus.
Lyc. Blande hominem compellabō. hospes hospitem
salutat. saluom tē aduenire gaudeō.
Coll. Multa tibi di dent bona, quom mē saluom esse uis.
Lyc. Hospitium tē aiunt quaeritare. Coll. Quaeritō.
Lyc. Ita illī dixerunt, quī hinc ā mē abierunt modo,
tē quaeritare ā muscis. Coll. Minime gentium.
Lyc. quid ita. Coll.quia <ā> muscis sī mī hospitium quaererem,
adueniēns irem in carcerem recta uia.
egō id quaerō hospitium, ubi egō curer mollius,
quam regi Antiochō oculi curari solent.
Lyc. Edepol ne tibi illud possum festiuom dare,
siquidem potes esse tē pati in lepidō loco,
in lectō lepide stratō lepidam mulierem
complexum contrectare. Coll. Is, leno, uiam.
Lyc. V.I tū Leucadio, Lesbio, Thasio, Chio,
uetustate uinō edentulō aetatem inriges.
ibi egō tē replebō usque unguentum geumatis,
quid multa uerba. faciam, ubi tū laueris,
ibi ut balneator faciat unguentariam.
sed haec latrocinantur, quae egō dīxī, omnia.
Coll. quid ita. Lyc.quia aurum poscunt praesentarium.
Coll.quīn hercle accipere tū nōn mauis quam egō dare.
Adū. quid sī euocemus hūc foras Agorastoclem,
ut ipsus testis sit sibi certissumus.
heus tu, quī furem captas, egredere ocius,
ut tute īnspectes aurum lenoni darī.

III.IV
Agorastocles quid est. quid uoltis, testes. Adū. Specta ad dexteram.
tuos seruos aurum ipsi lenoni dabit.
Coll. Age, accipe hoc sis: hic sunt numerati aurei
trecenti nummi, quī uocantur Philippeī.
hinc mē procura. propere hosce apsumi uolō.
Lyc. Edepol fecisti prodigum promum tibī.
age, eamus intrō. Coll. Te sequor. Lyc. Age, age, ambula,
ibi, quae reliqua, alia fabulabimur.
Coll. Eadem narrabō tibi rēs Spartiaticas.
L.quīn sequere mē ergō.—C. Abduc intrō. addictum tenes.—
Agor. quid nunc mī auctores estis. Adū. Vt frugi sies.
Agor. quid sī animus esse nōn sinit. Adū. Estō ut sinit.
Agor. Vidistis, lenō quom aurum accepit. Adū. Vidimus.
Agor. Eum uōs meum esse seruom scitis. Adū. Sciuimus.
Agor. Rem aduersus populi saepe leges. Adū. Sciuimus.
Agor. Em istaec uolō ergō uōs commeminisse omnia,
mox quom ad praetorem usus ueniet. Adū. Meminimus.
Agor. quid sī recenti rē aedis pultem. Adū. Cēnseō.
Agor. #S# pultem, nōn recludet. Adū. Panem frangitō.
Agor. #S# exierit leno, quid tum. hominem interrogem,
meus seruos ad eum ueneritne. Adū.quippini.
[Agor. Cum auri ducentis nummis Philippis. Adū.quippini.
Ag. Ibi extemplō lenō errabit. Ad. Qua de rē. Ag. Rogas.
quia centum nummis minus dicetur. Adū. Bene putas.
Agor. Alium cēnsebit quaeritarī. Adū. Scilicet.]
Agor. Extemplō denegabit. Adū. Iuratus quidem.
Ag. Homō furti sēsē adstringet. Ad. Haū dubium id quidemst.
Agor. Quantum quantum ad eum erit delatum. Adū.quippini.
Agor. Diespiter uōs perduit. Adū. Te quippini.
Agor. Ibō et pultabō ianuam iam. Adū.quippini.
Agor. Tacendi tempus est, nam crepuerunt fores.
foras egrediri uideō lenonem Lycum.
adeste quaesō. Adū.quippini. † sī uoles
operire capita, ne nōs lenō nouerit,
quī illī malae rei tantae fuimus inlices.

III.u
Lycus Suspendant omnēs nunciam sē haruspices,
quam egō illis posthac quod loquantur creduam,
quī in rē diuina dudum dicebant mihi
malum damnumque maximum portendier:
is explicaui meam rem postilla lucrō.
Agor. Saluos sis, lenō. Lyc. Di tē ament, Agorastocles.
Agor. Magis mē benigne nunc salutas quam antidhac.
Lyc. Tranquillitas euenit, quasi naui in mari:
utquomque est uentus, exim uelum uortitur.
Agor. Valeant apud tē quos uolō. atque haud tē uolō.
Lyc. Valent ut postulatumst, uerum nōn tibī.
Agor. Mitte ad mē, sī audes, hodiē Adelphasium tuam,
die festō celebri nobilique Aphrodisiis.
Lyc. Calidum prandisti prandium hodiē. dic mihī.
Agor. quid iam. Lyc.quia os nunc frigefactas, quom rogas.
Agor. Hoc age sis, lenō. seruom esse audiui meum
apud tē. Lyc. Apud mē. numquam factum reperies.
Agor. Mentire. nam ad tē uenit aurumque attulit.
ita mihi renuntiatumst, quibus crēdō satis.
Lyc. Malus es, captatum mē aduenis cum testibus.
tuorum apud mē nemost nec quicquam tuī.
Agor. Mementote illud, aduocatī. Adū. Meminimus.
Lyc. Hahahae, iam teneō quid sit, perspexi modō.
hi quī illum dudum conciliauerunt mihi
peregrinum Spartanum, id nunc his cerebrum uritur,
mē esse hos trecentos Philippos facturum lucrī.
nunc hunc inimicum quia esse sciuerunt mihi,
eum adlegarunt, suom quī seruom diceret
cum aurō esse apud mē. compositast fallacia,
ut eō mē priuent atque inter sē diuidant.
lupō agnum eripere postulant. nugas agunt.
Agor. Negasne apud tē esse aurum, nec seruom meum.
Lyc. Negō: et negando, sī quid refert, rauiō.
Adū. Periisti, lenō. nam istest huius uilicus
quem tibi nōs esse Spartiatam diximus,
quī ad tē trecentos Philippeos modō detulit.
idque in istoc adeō aurum inest marsuppiō.
Lyc. Vae uostrae aetatī. Adū. Id quidem <in> mundō est tuae.
Agor. Age omitte actutum, furcifer, marsuppium:
manifestō fur es mihī. quaesō hercle, operam date,
dum mē uideatis seruom ab hoc abducere.—
Lyc. Nunc pol egō perii certo, haud arbitrariō.
cōnsultō hoc factum est, mihi ut īnsidiae fierent.
sed quid egō dubitō fugere hinc in malam crucem,
prius quam hinc optortō collō ad praetorem trahor.
eheu, quom egō habui hariolos haruspices.
quī sī quid bene promittunt, perspissō euenit,
id quod mali promittunt, praesentarium est.
nunc ibo, amicos cōnsulam, quō mē modō
suspendere aequom cēnseant potissimum.—

III.ui
Agorastocles Age tū progredere, ut [testes] uideant tē ire istinc foras.
estne hic meus seruos. Collybiscus Sum hercle uero, Agorastocles.
Agor. quid nunc, sceleste leno. Adū.quīcum litigas
apscessit. Agor. V.Inam hinc abierit malam crucem.
Adū. Ita nōs uelle aequom est. Agor. Cras subscribam hominī dicam.
Coll. Numquid mē. Agor. Apscedas, sumas ōrnātum tuom.
Coll. Non sum nequiquam miles factus. paululum
praedae intus feci: dum lenonis familia
dormitat, extis sum satur factus probe.
abscedam hinc intrō.—Agor. Factum ā uōbīs comiter.
bonam dedistis, aduocati, operam mihī.
crās mane, quaeso, in comitiō estote obuiam.
tū sequere mē intrō. uōs ualete.—Adū. Et tū uale.
iniuriam illic īnsignite postulat:
nostrō seruire nōs sibi cēnset cibō.
uerum ita sunt * isti nostri diuites:
sī quid bene facias, leuior pluma est gratia,
sī quid peccatumst, plumbeas iras gerunt.
domos abeamus nostras, sultis, nunciam,
quandō id, quoi rei operam dedimus, impetrauimus,
ut perderemus corruptorem ciuium.—

IV.I
Milphiō Exspectō quō pactō meae techinae processurae sient.
studeō hunc lenonem perdere, quī meum erum miserum macerat,
is mē autem porrō uerberat, incursat pugnis, calcibus:
seruire amantī miseria est, praesertim quī quod amat caret.
attat, ē fanō recipere uideō sē Syncerastum,
lenonis seruom. quid habeat sermonis auscultabō.

IV.II
Syncerastus Satis spectatum est, deōs atque hominēs eius neglegere gratiam,
quoi hominī erus est cōnsimilis uelut egō habeō hunc huius modī.
neque periurior neque peior alter usquam est gentium,
quam erus meus est, neque tam luteus neque tam caenō conlitus.
ita mē di ament, uel in lautumiis uel in pistrinō mauelim
agere aetatem praepeditus latere forti ferreo,
quam apud lenonem hunc seruitūtem colere. quid illuc est genus,
quae illic hominum corruptelae fiunt. di uostram fidem,
quoduis genus ibi hominum uideas, quasi Acheruntem ueneris,
equitem peditem, libertinum, furem an fugitiuom uelis,
uerberatum, uinctum, addictum: quī habet quod det, <ut>ut homō est,
omnia genera recipiuntur. itaque in totis aedibus
tenebrae latebrae, bibitur estur quasi in popina, haū secus.
ibi tū uideas litteratas fictiles epistulas,
pice signatas, nomina īnsunt cubitum longis litteris:
ita uinariorum habemus nostrae dilectum domī.
Mil. Omnia edepol mira sunt, nisi erus hunc heredem facit,
nam id quidem, illī, uti meditatur, uerba faciet mortuō.
et adire lubet hominem et autem nimis eum auscultō lubēns.
Sync. Haec quom hic uideō fieri, crucior: pretiis emptos maxumis,
apud nōs expeculiatos seruos fieri suis eris.
sed ad postremum nihil apparet: male partum male disperit.
Mil. Proinde habet orationem, quasi ipse sit frugi bonae,
quī ipsus hercle ignauiorem potis est facere Ignauiam.
Sync. Nunc domum haec ab aede Veneris referō uasa, ubi hostiis
erus nequiuit propitiare Venerem suō festō die.
Mil. Lepidam Venerem. Sync. Nam meretrices nostrae primis hostiis
Venerem placauere extemplō. Mil. O lepidam Venerem denuō.
Sync. Nunc domum ibō. Mil. Heus, Synceraste. Sync. Syncerastum quī uocat.
#M# tuos amicus. #S# haud amice facis, quī cum onere offers moram.
Mil. At ob hanc moram tibi reddam operam ubi uoles, ubi iusseris.
habe rem pactam. #S# sī futurumst, dō tibi operam hanc. #M# Quō modo.
Sync. Vt enim ubi mihi uapulandum sit, tū corium sufferas.
apage, nesciō quid uiri sis. Mil. Malus sum. Sync. Tibi sis. Mil. Te uolō.
Sync. At onus urget. Mil. At tū appone et respice ad mē. Sync. Fecero,
quamquam haud otiumst. Mil. Saluos sis, Synceraste. Sync. O Milphio,
di omnēs deaeque ament. Mil. Quemnam hominem. Sync. Nec tē nec mē, Milphiō:
neque erum meum adeō. Mil. Quem ament igitur. Sync. Aliquem, dignus quī siet.
nam nostrorum nēmō dignust. Mil. Lepide loquere. Sync. #M# decet.
Mil. quid agis. Sync. Faciō quod manufesti moechi haū ferme solent.
Mil. quid id est. Sync. Referō uasa salua. Mil. Di tē et tuom erum perduint.
Sync. #M# nōn perdent. illum ut perdant facere possum, sī uelim,
meum erum ut perdant, ni mihi metuam, Milphiō. Mil. quid id est. cedō.
Sync. Malus es. Mil. Malus sum. Sync. Male mihi est. Mil. Memora, num esse aliter decet.
quid est, quod male sit tibi, quoi domī sit quod edis quod ames adfatim,
neque triobolum ullum amicae das et ductas gratiis.
Sync. Diespiter mē sic amabit, Mil. Vt quidem edepol dignus es.
Sync. Vt egō hanc familiam interire cupiō. Mil. Adde operam, sī cupis.
Sync. Sine pennis uolare haū facilest: meae alae pennas nōn habent.
Mil. Nolitō edepol deuellisse: iam his duobus mēnsibus
uolucres tibi erunt tuae hirquinae. #S# i in malam rem. #M# i tū atque erus.
Sync. Verum. enim quī homō eum norit, norit. citō homō peruorti potest.
Mil. quid iam. Sync. Quasi tū tacitum habere quicquam potis sis. Mil. Rectius
tacitas tibi rēs sistam quam quod dictum est mutae mulierī.
Sync. Animum inducam facile ut tibi istuc credam, ni tē nouerim.
Mil. Crede audacter meō periclō. Sync. Male credam, et credam tamen.
Mil. Scin tū erum tuom meō erō esse inimicum capitalem. Sync. Sciō.
Mil. Propter amorem—Sync. Omnem operam perdis. Mil. quid iam. Sync.quia doctum doces.
Mil. quid ergō dubitas quīn lubenter tuō erō meus quid possiet
facere faciat male, eius merito. tum autem sī quid tū adiuuas,
eō facilius facere poterit. Sync. At egō hoc metuō, Milphiō.
#M# quid est quod metuas. #S# dum erō īnsidias paritem, ne mē perduim.
sī erus meus mē esse elocutum quoiquam mortali sciat,
continuō is mē ex Syncerastō Crurifragium fecerit.
Mil. Numquam edepol mortalis quisquam fiet ē mē certior,
nisi erō meō uni indicasso, atque ei quoque ut ne enuntiet
id esse facinus ex ted ortum. Sync. Male credam, et credam tamen.
sed hoc tū tecum tacitum habetō. Mil. Fide nōn melius creditur.
loquere (locus occasioque est) libere: hic soli sumus.
Sy. Erus sī tuos uolt facere frugem, meum erum perdet. Mī.quī id potest.
Sync. Facile. Mil. Fac ergō id facile noscam ego, ut ille possit noscere.
S.quia Adelphasium, quam erus deamat tuos, ingenuast. #M# Quō modo.
Sync. Eodem quō soror illius altera Anterastilis.
Mil. Cedō quī id credam. Sync.quia illās emit in Anactoriō paruolas
de praedone Siculō. Mil. Quanti. Sync. Duodeuiginti minis,
duas illās et Giddenenem nutricem earum tertiam.
et ille quī eās uendebat dīxit sē furtiuas uendere:
ingenuas Carthagine aibat esse. Mil. Di uostram fidem,
nimium lepidum memoras facinus. nam erus meus Agorastocles
ibidem gnatust, inde surptus fere sexennis, postibi
quī eum surrupuit hūc deuexit meoque erō eum hic uendidit.
is in diuitias homō adoptauit hunc, quom diem obiit suom.
Sync. Omnia memoras quō id facilius fiat: manū eās adserat
suas popularis liberali causa. Mil. Tacitus tace modō.
Sync. Profectō ad incitas lenonem rediget, sī eās abduxerit.
Mil.quīn prius disperibit faxo, quam unam calcem ciuerit.
ita paratumst. Sync. Ita di faxint, ne apud lenonem hunc seruiam.
Mil. Hercle quī meus conlibertus faxō eris, sī di uolent.
Sync. Ita di faxint. numquid aliud mē morare, Milphio.
Mil. Valeas beneque ut tibi sit. Sync. Pol istuc tibi et tuost erō in manū.
uale et haec cura clanculum ut sint dicta. Mil. Non dictumst. uale.
#S# At enim nihil est, nisi dum calet hoc agitur. #M# lepiduss, quom mones.
et ita hoc fiet. Sync. Proba materies data est, sī probum adhibes fabrum.
Mil. Potin ut taceas. Sync. Taceō atque abeō.—Mil. Mihi commoditatem creas.
illic hinc abiit. di immortales meum erum seruatum uolunt
et hunc disperditum lenonem: tantum eum īnstat exitī.
satine prius quam unumst iniectum telum, iam īnstat alterum.
ibō intro, haec ut meō erō memorem. nam hūc sī ante aedes euocem,
quae audiuistis modo, nunc sī eadem hic iterum iterem, īnscitiast.
[ero] uni potius intus erō odio, quam hic sim uōbīs omnibus.—
[di immortales, quanta turba, quanta aduentat calamitas
hodiē ad hunc lenonem. sed egō nunc est cum mē commoror.
ita negotium īnstitutumst, nōn datur cessatiō.
nam et hoc docte cōnsulendum, quod modō concreditumst,
et illud autem īnseruiendumst cōnsilium uernaculum.
remora sī sit, quī malam rem mihi det meritō fecerit.
nunc intrō ibō: dum erus adueniat ā foro, opperiar domī.—]

V.I
Hannō Yth alonim ualonuth sicorathi symacom syth
chy mlachthi in ythmum ysthyalm ych-ibarcū mysehi
li phō caneth yth bynuthi uad edin byn ui
bymarob syllohom alonim ubymysyrthohom
byth limmoth ynnochō thuulech-antidamas chon
ys sidobrim chi fel yth chyl is chon chen liful
yth binim ys dybur ch-innocho-tnū agorastocles
yth emanethi hy chirs aelichot sithi nasot
bynū yid ch-illuch ily gubulim lasibithim
bodi aly thera ynnynū yslym min cho-th iusim
Ythalonimualoniuthsicorathiịsthymhimịhymacomsyth
combaẹpumamitalmeṭloṭiambẹat
iulecantheconaalonịmbalumbar dechor
baṭs . . . . hunesobinesubịcsịllimbalịm
esseantidamossonalẹmuedubertefet
dọnobun.ḥunẹccilthumucommucroluful
altanịmauosdubẹrithemḥuarcharistolem
sitṭeṣedanecnasotersahelicot
alemusdubertịṃụrmuc̣ọpsuistiti
aoccaaneclicṭorboḍesiụssilimlimmịmc̣ọlus
deōs deasque ueneror, quī hanc urbem colunt,
ut quod de mea rē hūc ueni rite uenerim,
measque hic ut gnatas et meī fratris filium
reperire mē siritis, di uostram fidem.
[quae mihi surruptae sunt et fratris filium.]
sed hic mihi antehac hospes Antidamas fuit.
eum fecisse aiunt, sibi quod faciundum fuit.
eius filium esse hic praedicant Agorastoclem:
ad eum hospitalem hanc tesseram mecum ferō.
is in hisce habitare mōnstratust regionibus.
hos percontabor quī hinc egrediuntur foras.

V.II
Agorastocles Ain tū tibi dixe Syncerastum, Milphio,
eās esse ingenuas ambas surrupticias
Charthaginiēnsis. Milphiō Aio, et, sī frugi esse uis,
eās liberali iam adseres causa manū.
nam tuom flagitiumst tuas tē popularis pati
seruire ante oculos, domī quae fuerint liberae.
Han. Prō di immortales, opsecrō uostram fidem,
quam orationem hanc aures dulcem deuorant.
creta est profectō hōrum hominum oratio,
ut mī apsterserunt omnem sorditudinem.
Agor. #S# ad eam rem testis habeam, faciam quod iubes.
Mil. quid tū mihi testis. quīn tū īnsistis fortiter.
aliqua Fortuna fuerit adiutrix tibī.
Agor. Incipere multost quam impetrare facilius.
Mil. Sed quae illaec auis est, quae hūc cum tunicis aduenit.
numnam in balineis circumductust pallio.
Agor. Facies quidem edepol Punicast. Mil. Guggast homō.
seruos quidem edepol ueteres antiquosque habet.
Agor.quī scis. Mil. Viden hominēs sarcinatos cōnsequi.
† atque ut opinor digitos in manibus nōn habent.
Agor. quid iam. Mil.quia incedunt cum anulatis auribus.
Han. Adibō hosce atque appellabō Punice.
sī respondebunt, Punice pergam loquī.
sī nōn, tum ad hōrum mōrēs linguam uerterō.
Mil. quid ais tu. ecquid commeministi Punice.
Agor. Nihil edepol. nam quī scire potui, dic mihi,
quī illim sexennis perierim Carthagine.
Han. Prō di immortales, plurumi ad illum modum
periere pueri liberi Carthagine.
Mil. quid ais tu. Agor. quid uis. Mil. Vin appellem hunc Punice.
Agor. An scis. Mil. Nullus mē est hodiē Poenus Poenior.
Agor. Adi atque appella, quid uelit, quid uenerit,
quī sit, quoiatis, unde sit: ne parseris.
Mil. Auō. quoiates estis aut quō ex oppido.
Han. Annō byn mytthymballe udradait annech.
Agor. quid ait. Mil. Hannonem sē esse ait Carthagine,
Carthaginiēnsis Mytthumbalis filium.
Han. Auō. Mil. Salutat. Han. Donnī. Mil. Doni uolt tibi
dare hic nesciō quid. audin pollicitarier.
Agor. Saluta hunc rursus Punice uerbis meis.
Mil. Auō donni inquit hic tibi uerbis suis.
Han. #M# har bocca. Mil. Istuc tibi sit potius quam mihī.
Agor. quid ait. Mil. Miseram esse praedicat buccam sibī.
fortasse medicos nōs esse arbitrarier.
Agor. #S# <ita> est, nega esse. nolō egō errare hospitem.
Mil. Audin tu. Han. Rufeyn nycchō issam. Agor. Sic uolō
profectō uera cuncta huic expedirier.
roga numquid opus sit. Mil. Tū quī zonam nōn habes,
quid in hanc uenistis urbem aut quid quaeritis.
H. Muphursa. A. quid ait. H. Miuulec hianna. A. quid uenit.
Mil. Non audis. mures Africanos praedicat
in pompam ludis dare sē uelle aedilibus.
Han. Lech lachanna nilimniichtō. Agor. quid nunc ait.
Mil. Ligulas, canalis ait sē aduexisse et nuces:
nunc orat, operam ut des sibi, ut ea ueneant.
Agor. Mercator crēdō est. Han. Assam. Mil. Aruinam quidem.
Han. Palū mirga detha. Agor. Milphio, quid nunc ait.
Mil. Palas uendundas sibi ait et mergas datas,
ad messim crēdō, nisi quid tū aliud sapis.
[ut hortum fodiat atque ut frumentum metat.]
Agor. quid istuc ad mē. Mil. Certiorem tē esse uolt,
ne quid clam furtim sē accepisse cēnseas.
Han. Mufonnim siccoratim. Mil. Hem, caue sis feceris
quod hic tē orat. Agor. quid ait aut quid orat. expedī.
Mil. Sub cratim ut iubeas sē supponi atque eō
lapides imponi multos, ut sēsē neces.
Han. Gunebbal samem lyryla. Agor. Narra, quid est.
quid ait. Mil. Non hercle nunc quidem quicquam sciō.
Hann. At ut scias, nunc dehinc latine iam loquar.
seruom hercle tē esse oportet et nequam et malum,
hominem peregrinum atque aduenam quī inrideas.
Mil. At hercle tē hominem et sycophantam et subdolum,
quī hūc aduenisti nōs captatum, migdilix,
bisulci lingua quasi proserpēns bestia.
Agor. Maledicta hinc aufer, linguam compescas face.
maledicere huic tū temperabis, sī sapis.
meis cōnsanguineis nolō tē iniuste loquī.
Carthagini egō sum gnatus, ut tū sis sciēns.
Han. O mī popularis, salue. Agor. Et tū edepol, quisquis es.
et sī quid opus est, quaeso, dic atque impera
popularitatis causa. Han. Habeō gratiam.
[uerum egō hic hospitium habeō: Antidamae filium
quaerō (commostra sī nouisti) Agorastoclem.]
sed ecquem adulescentem tū hic nouisti Agorastoclem.
Agor. Siquidem antidamai quaeris adoptaticium,
egō sum ipsus quem tū quaeris. Han. Hem, quid egō audio.
Agor. Antidamae gnatum mē esse. Han. #S# itast, tesseram
cōnferre sī uis hospitalem, eccam attulī.
Agor. Agedum hūc ostende. est par probe, quam habeō domī.
Han. O mī hospes, salue multum. nam mihi tuos pater
patritus † ergō hospes Antidamas fuit.
haec mī hospitalis tessera cum illō fuit.
Agor. Ergō hic apud mē hospitium tibi praebebitur.
nam haud repudiō hospitium neque Carthaginem,
unde sum oriundus. Han. Di dent tibi omnēs quae uelis.
quid ais. quī potuit fieri, ut Carthagini
gnatus sis. hic autem habuisti Aetolum patrem.
Agor. Surruptus sum illinc. hic mē Antidama hospes tuos
emit, et is mē sibi adoptauit filium.
Han. Demarchō item ipse fuit adoptaticius.
sed mittō de illoc, ad tē redeō. dic mihi,
ecquid meministi tuom parentum nomina,
patris atque matris. Agor. Meminī. Han. Memoradum mihi,
sī noui forte aut sī sunt cognati mihī.
Agor. Ampsigura mater mihi fuit, Iahon pater.
Han. Patrem atque matrem uiuerent uellem tibī.
Agor. An mortui sunt. Han. Factum, quod aegre tulī. †
nam mihi sobrina Ampsigura tua mater fuit.
pater tuos, is erat frater patruelis meus,
et is mē heredem fēcit, quom suom obiit diem,
quō mē priuatum aegre patior mortuō.
sed sī ita est, ut tū sis Iahonis fīlius,
signum esse oportet in manū laeua tibi,
ludenti puerō quod memordit simia.
ostende, īnspiciam. <Agor. Em ostendō.> Han. Aperī. audi atque ades:
* * *
Agor. #M# patrue, salue. Han. et tū salue, Agorastocles.
iterum mihi gnatus uideor, quom tē repperī.
Mil. Pol istam rem uōbīs bene euenisse gaudeō.
sed tē moneri num neuis. Han. Sane uolō.
Mil. Paterna oportet filiō reddi bona.
aequomst habere hunc bona quae possedit pater.
Han. Haud postulō aliter: restituentur omnia.
suam sibi rem saluam sistam, sī illō aduenerit.
Mil. Facitō sis reddas, etsī hic habitabit, tamen.
Han.quīn mea quoque iste habebit, sī quid mē fuat.
Mil. Festiuom facinus uenit mī in mentem modō.
Han. quid id est. Mil. Tua opus est opera. Han. Dic mihi quid lubet:
profectō uteris, ut uoles, operam meam.
quid est negoti. Mil. Potin tū fieri subdolus.
Han. Inimicō possum, amicō īnsipientia est.
Mil. Inimicus hercle est huius. Han. Male faxim lubēns.
Mil. Amat ab lenone hic. Han. Facere sapienter putō.
Mil. Lenō hic habitat uicinus. Han. Male faxim lubēns.
Mil. Ei duae puellae sunt meretrices seruolae
sorores: earum hic alteram efflictim perit,
neque eam incestauit umquam. Han. Acerba amatiost.
Mil. Hunc lenō ludificatur. Han. Suom quaestum colit.
Mil. Hic illī malam rem dare uolt. Han. Frugist, sī id facit.
Mil. Nunc hoc cōnsilium capiō et hanc fabricam apparo,
ut tē allegemus, filias dicas tuas
surruptasque esse paruolas Carthagine *
manū liberali causa ambas adseras,
quasi filiae tuae sint. iamne intellegis.
Han. Intellegō hercle. nam mihi item gnatae duae
cum nutrice una sunt surruptae paruolae.
Mil. Lepide hercle adsimulas. iam in principiō id mihi placet.
Han. Pol magis quam uellem. Mil. Eū hercle mortalem catum,
* malum crudumque, estolidum et subdolum.
ut adflet, quō illud gestū faciat facilius.
mē quoque dolis iam superat architectonem.
Han. Sed earum nutrix qua sit facie, mī expedī.
Mil. Statura haū magna, corpore aquilost. Han. Ipsa east.
Mil. Specie uenusta, ore atque oculis pernigris.
Han. Formam quidem hercle uerbis depinxti probe.
Mil. Vin eam uidere. Han. Filias malō meas.
sed i atque euoca illam. sī eae meae sunt filiae,
sī illārum est nutrix, mē continuō nouerit.
Mil. Heus, ecquis hic est. nuntiate ut prodeat
foras Giddenenī. est quī illam conuentam esse uolt.

V.III
Giddenesquis pultat. Mil.quī tē proximust. Gidd. quid uis. Mil. Eho,
nouistin tū illunc tunicatum hominem quī siet.
Gidd. Nam quem egō aspicio. prō supreme Iuppiter,
erus meus hic quidem est, mearum alumnarum pater,
Hannō Carthaginiēnsis. Mil. Ecce autem mala.
[praestrigiator hic quidem Poenus probust,
perduxit omnis ad suam sententiam.]
Gidd. O mī ere, salue, Hanno, īnsperatissume
mihi tuisque filiis, salue atque—eho,
mīrārī noli neque mē contemplarier.
cognoscin Giddenenem ancillam tuam.
Han. Nouī. sed ubi sunt meae gnatae. id scire expetō.
Gidd. Apud aedem Veneris. Han. quid ibi faciunt. dic mihī.
Gidd. Aphrodisia hodiē Veneris est festus dies:
ōrātum ierunt deam, ut sibi esset propitia.
Mil. Pol satis scio, impetrarunt, quandō hic hic adest.
Agor. Ehō an huius sunt illae filiae. Gidd. Ita ut praedicas.
tua pietas nōbīs plane auxiliō fuit,
quom hūc aduenisti hodiē in ipsō tempore.
namque hodiē earum mutarentur nomina
facerentque indignum genere quaestum corpore.
Puer Auamma illī. Gidd. Hauon bane silli in mustine.
Gidd. Mepstaetemes tas dum et alanna cestimim.
Agor. quid illī locuti sunt inter sē. dic mihī.
Han. Matrem hic salutat suam, haec autem hunc filium.
tace atque parce muliebri supellectilī.
Agor. Quae east supellex. Han. Clarus clamor. Agor. Sine modō.
Han. Tū abduc hosce intrō. et una nutricem simul
iube hanc abire hinc ad tē. Agor. Fac quod imperat.
Mil. Sed quis illās tibi mōnstrabit. Agor. Egō doctissume.
Mil. Abeō igitur. Agor. Facias modō quam memores mauelim.
patruō aduenienti cena curetur uolō.
Mil. Lachanna uōs, quos egō iam detrudam ad molas,
inde porrō ad puteum atque ad robustum codicem.
egō faxō hospitium hoc leniter laudabitis.—
Agor. Audin tu, patrue. dico, ne dictum neges:
tuam mihi maiorem filiam despondeas.
Han. Pactam rem habetō. Agor. Spondesne igitur. Han. Spondeō.
Agor. #M# patrue, salue. nam nunc es plane meus.
nunc demum egō cum illa fabulabor libere.
nunc, patrue, sī uis tuas uidere filias,
mē sequere. Han. Iamdudum equidem cupio, et tē sequor.
[Agor. quid sī eamus illis obuiam. Han. At ne interuias
praeterbitamus metuō. magne Iuppiter,
restitue certas mī ex incertis nunc opes.
Agor. † Egō quidem meos amores mecum cōnfidō fore.]
sed eccas uideō ipsas. Han. Haecine meae sunt filiae.
quantae ē quantillis iam sunt factae. Agor. Scin quid est.
tragicae sunt: in calones sustolli solent.
[Mil. Opinō hercle hodiē, quod egō dīxī per iocum,
id euenturum esse et seuerum et serium,
ut haec inueniantur hodiē esse huius filiae.
Agor. Pol istuc quidem iam certum est. tū istos, Milphio,
abduce intrō. nōs hasce hic praestolabimur.]

V.IV
Adelphasium Fuit hodiē operae pretium cuiuis quī amabilitati animum adiceret,
oculis epulas dare, delubrum quī hodiē ōrnātum eō uisere uenit.
deamaui ecastor illī hodiē lepidissima munera meretricum,
digna dea uenustissima Venere, neque contempsi eius opes hodiē.
tanta ibi copia uenustatum aderat, in suō quique locō sita munde.
aras tus, murrinus, omnis odor
complebat. haud sordere uisust
festus dies, Venus, nec tuom fanum:
tantus ibi clientarum erat numerus,
quae ad Calydoniam uenerant Venerem.
Anterastilis Certō enim, quod quidem ad nōs duas
attinuit, praepotentes pulchre
pacisque potentes, soror, fuimus,
neque ab iuuentute inibi inridiculō
habitae, quod pol,
soror, ceteris omnibus factumst.
Ad. Malim istuc aliīs uideatur, quam uti tū tē, soror, conlaudes.
#ANT# sperō equidem. Ad. Et pol ego, quom, ingeniis quibus sumus atque aliae, gnoscō.
eō sumus gnatae genere, ut deceat nōs esse ā culpa castas.
Han. Iuppiter, quī genus colis alisque hominum, per quem uiuimus uitalem aeuom,
quem penes spes uitae sunt hominum omnium, da diem hunc sospitem quaeso,
† rebus meis agundis, ut quibus annos multos carui quāsque <ē> patria
perdidi paruas † redde is libertatem, inuictae praemium ut esse sciam pietatī.
Agor. Omnia faciet Iuppiter faxo,
nam mī est obnoxius et mē
metuit. Han. Tace quaesō.
Agor. Ne lacruma, patrue.
#ANT# Vt uolup est hominī, mea soror, sī quod agit cluet uictoria.
sicut nōs hodiē inter alias praestitimus pulchritudine.
Ad. Stulta, soror, magis es quam uolō. an tū eō pulchra uidere, obsecro,
sī tibi illī nōn os oblitumst fuligine.
Agor. O patrue, ō patrue mī. Han. quid est,
fratris meī gnate, gnate, quid uis. expedī.
Agor. At enim hoc uolō agas. Han. At enim agō istuc.
Agor. <O> patrue mī patruissime.
Han. quid est. Agor. est lepida et lauta. ut sapit.
Han. Ingenium patris habet quod sapit.
Ag. Quae rēs. iam diū edepol sapientiam tuam haec quidem abusast.
nunc hinc sapit, hinc sentit, quidquid sapit, ex meō amore.
Ad. Non eō genere sumus prognatae, tam etsī sumus seruae, soror,
ut deceat nōs facere quicquam quod homō quisquam inrideat.
multa mulierum sunt uitia, sed hoc ē multis maxumumst,
quom sibi nimis placent minusque addunt operam, uti placeant uiris.
#ANT# nimiae uoluptatist quod in extis nostris portentumst, soror,
quodque haruspex de ambabus dīxit. Agor. Velim de mē aliquid dixerit.
#ANT# nōs fore inuitō dominō nostrō diebus paucis liberas.
id egō nisi quid di aut parentes faxint, quī sperem haū sciō.
Agor. Mea fiducia hercle haruspex, patrue, his promisit, scio,
libertatem, quia mē amāre hanc scit. Ad. Soror, sequere hac. An. Sequor.
Han. Prius quam abitis, uōs uolō ambas. nisi piget, cōnsistite.
Ad.quis reuocat. Ag.quī bene uolt uōbīs facere. Ad. Facere occasiost.
sed quis homost. Ag. Amicus uōbīs. Ad.quī quidem inimicus nōn siet.
Ag. Bonus est hic homo, mea uoluptas. Ad. Pol istum malim quam malum.
Agor. Siquidem amicitiast habenda, cum hoc habendast. Ad. Haū precor.
Agor. Multa bona uolt uōbīs facere. Ad. Bonus bonīs bene feceris.
[Han. Gaudiō erō uōbīs. Ad. At edepol nōs uoluptati tibī.
Han. Libertatique. Ad. Istoc pretiō tuas nōs facile feceris.]
Agor. Patrue mī, ita mē di amabunt, ut ego, sī sim Iuppiter,
iam hercle egō illam uxōrem ducam et Iunonem extrudam foras.
ut pudice uerba fēcit, cogitate et commode,
ut modeste orationem praebuit. Han. Certō haec meast.
sed ut astū sum adgressus ad eās. Agor. Lepide hercle atque commode.
Han. Pergō etiam temptare. Agor. In pauca cōnfer: sitiunt quī sedent.
Han. quid istic. quod faciundumst cur nōn agimus. in iūs uōs uocō.
Agor. Nunc, patrue, tū frugi bonae es. tene. uin egō hanc adprendam.
Ad. An patruos est, Agorastocles, tuos hic. Agor. Iam faxō scibis.
nunc pol egō tē ulciscar probe, nam faxo—mea eris spōnsa.
Han. Ite in iūs, ne moraminī. antestare mē atque duce.
Agor. Egō tē antestabor, postea hanc amabō atque amplexabor.
sed illud quidem uolui dicere—immō hercle dīxī quod uolebam.
Han. Moraminī. in iūs uōs uoco, nisi honestiust prehendī.
Ad. quid in iūs uocas nos. quid tibi debemus. Agor. Dicet illī.
Ad. Etiam mē meae latrant canes. Agor. At tū hercle adludiatō:
datō mihi prō offa sauium, prō osse linguam obicitō.
ita hanc canem faciam tibi oleō tranquilliorem.
Han. Ite sī itis. Ad. quid nōs fecimus tibi. Han. Fures estis ambae.
Ad. Nosne tibi. Han. Vos inquam. Agor. Atque egō sciō. Ad. quid id furtist. Agor. Hunc rogatō.
Han.quia annos multos filias meas celauistis clam mē,
atque equidem ingenuas liberas summoque genere gnatas.
Ad. Numquam mecastor reperies tū istuc probrum penes nos.
Agor. Da pignus, ni nunc perieres, in sauium, uter utri det.
Ad. Nil tecum ago, apscede opsecrō. Ag. Atque hercle mecum agendum est.
nam hic patruos meus est, prō hoc mihi patronus sim necesse est.
et praedicabō quō modō [uōs] furta faciatis multa
quoque modō huius filias apud uōs habeatis seruas,
quās uōs ex patria liberas surruptas esse scitis.
Ad. V.I sunt eae. aut quās, opsecro. Ag. Satis iam sunt maceratae.
H. quid sī eloquamur. Ag. Cēnseō hercle, patrue. Ad. Misera timeo,
quid hoc sit negoti, mea soror. ita stupida sine animō astō.
Han. Aduortite animum, mulieres. prīmum, sī id fieri possit,
ne indigna indignis di darent, id egō euenire uellem.
nunc quod bonī mihi di danunt, uōbīs uostraeque matri,
eās dis est aequom gratias nōs agere sempiternas,
quom nostram pietatem adprobant decorantque di immortales.
uōs meae estis ambae filiae et hic est cognatus uester,
huiusce fratris fīlius, Agorastocles. Ad. Amabo,
num hi falsō oblectant gaudiō nos. Agor. At ita mē di seruent,
ut hic pater est uester. date manus. Ad. Salue, īnsperate nōbīs
pater, tē complecti nōs sine. Ant. Cupite atque exspectate
pater, salue. Ad. Ambae filiae sumus. Ant. Amplectamur ambae.
Agor.quis mē amplectetur postea. Han. Nunc egō sum fotunatus,
multorum annorum miserias nunc hac uoluptate sedō.
Ad. Vix hoc uidemur credere. Han. Magis quī credatis dicam.
nam uostra nutrix † prīmum mē cognouit. Ad. V.I ea, amabo, est.
Han. Apud hunc est. Agor. Quaeso, quī lubet tam diū tenere collum.
omitte saltem tū altera. nolō egō istuc. Ad. Enicas mē.
* * *
prius quam tibi desponderit. Agor. Mittō. Ad. Sperate, salue.
Han. Condamus alter alterum ergō in neruom bracchialem.
quibus nunc in terra melius est. Agor. Eueniunt digna dignis.
Han. Tandem huic cupitum contigit. Ag. O Apella, ō Zeuxis pictor,
cur numerō estis mortui, hoc exemplō ut pingeretis.
nam aliōs pictores nil moror huius modi tractare exempla.
Han. Di deaeque omnēs, uōbīs habeō meritō magnas gratias,
quom hac mē laetitia adfecistis tanta et tantis gaudiis,
ut meae gnatae ad mē redirent in potestatem meam.
[Ad. #M# pater, tua pietas plane nōbīs auxiliō fuit.
Agor. Patrue, facitō in memoria habeas, tuam maiorem filiam
mihi tē despondisse. Han. Meminī. Agor. Et dotis quid promiseris.]

V.u
Antamonides #S# egō minam nōn ultus fuerō probe, quam lenoni dedi,
tum profectō mē sibi habentō scurrae ludificatuī.
is etiam mē ad prandium ad sē abduxit ignauissimus,
ipse abiit foras, mē reliquit prō atriēnsi in aedibus,
ubi nec lenō neque illae redeunt, nec quod edim quicquam datur.
prō maiore parte prandi pignus cepi, abii foras.
sic dederō: aere militari tetigerō lenunculum.
nanctus est hominem, mina quem argenti circumduceret.
sed mea amica nunc mihi iratō obuiam ueniat uelim:
iam pol egō illam pugnis totam faciam uti sit merulea,
ita replebō atritate, atrior multō ut siet,
quam Aegyptini, quī cortinam ludis per circum ferunt.
Anter. Tene sis mē arte, mea uoluptas. male egō metuō miluos,
mala illa bestia est, ne forte mē auferat pullum tuom.
Ad. Vt nequeō tē satis complecti, mī pater. Antam. Egō mē moror.
propemodum hoc opsonare prandium poterō mihī.
sed quid hoc est. quid est. quid hoc est. quid egō uideo. quō modo.
quid hoc est conduplicationis. quae haec est congeminatio.
quis hic homō est cum tunicis longis quasi puer cauponius.
satin egō oculis cerno. estne illaec mea amica Anterastilis.
et ea est certō. iam pridem egō mē sēnsi nihili pendier.
nōn pudet puellam amplexari baiolum in media uia.
iam hercle egō illum excruciandum totum carnufici dabō.
sane genus hoc mulierosumst tunicis demissiciis.
sed adire certum est hanc amatricem Africam.
heus tu, tibi dico, mulier, ecquid tē pudet.
quid tibi negoti est autem cum istac. dic mihī.
Han. Adulescēns, salue. Antam. Nolo, nihil ad tē attinet.
quid tibi hanc digitō tactiō est. Han.quia mihi lubet.
#ANT# lubet. Han. Ita dicō. Ant. Ligula, i in malam crucem.
tune hic amator audes esse, hallex uiri,
aut contrectare quod mares hominēs amant.
deglupta mena, sarrapis, sementium,
mānstruca, halagora, sampsa, tum autem plenior
ali ulpicique quam Romani remiges.
Agor. Num tibi, adulescēns, malae aut dentes pruriunt,
quī huic es molestus, an malam rem quaeritas.
Antam.quīn adhibuisti, dum istaec loquere, tympanum.
nam tē cinaedum esse arbitror magis quam uirum.
Agor. Scin quam cinaedus sum. ite istinc, seruī, foras,
ecferte fustis. Antam. Heus tu, sī quid per iocum
dīxī, nolitō in serium conuertere.
Anter.quī tibi lubidō est, opsecro, Antamonides,
loqui inclementer nostrō cognatō et patrī.
nam hic noster pater est. hic nōs cognouit modō
et hunc sui fratris filium. Antam. Ita mē Iuppiter
bene amet, bene factum. gaudeō et uolup est mihi,
sī quid lenoni optigit magni malī.
[quomque ē uirtūte uōbīs fortuna optigit.
Anter. Credibile ecastor dicit. crede huic, mī pater.
Han. Credō. Agor. Et egō crēdō. sed eccum lenonem Lycum.]
Agor. Bonum uirum eccum uideo, sē recipit domum.
〚Han.quis hic est. Agor. Vtrumuis est, uel lenō uel Lycus.
in seruitūte hic filias habuit tuas
et mī auri fur est. Han. Bellum hominem, quem noueris.〛
rapiamus in iūs. Han. Minime. Ag. Quapropter. Han.quia
†iniuriarum multō induci satius est.

V.VI

Lycus Decipitur nemo, mea quidem sententia,
quī suis amicis narrat rēctē rēs suas.
nam omnibus amicis meis idem unum conuenit,
ut mē suspendam, ne addicar Agorastoclī.
Ag. Leno, eamus in iūs. Lyc. Opsecrō tē, Agorastocles,
suspendere ut mē liceat. Han. In iūs tē uocō.
Lyc. quid tibi mecum autem. Han.quia hasce aiō liberas
ingenuasque esse filias ambas meas.
eae sunt surruptae cum nutrice paruolae.
Lyc. Iam pridem equidem istuc sciui, et miratus fui,
neminem uenire quī istas adsereret manū.
[meae quidem profectō nōn sunt. Antam. Leno, in iūs eās.
Lyc. De prandiō tū dicis. debetur, dabō.]
Ag. Duplum prō furtō mī opus est. Lyc. Sume hinc quid lubet.
Han. Et mihi suppliciis multis. Lyc. Sume hinc quid lubet:
[Antam. Et mihi quidem mina argentī. Ly. Sume hinc quid lubet.]
collō rem soluam iam omnibus, quasi baiolus.
[Ag. Numquid recusas contra mē. Lyc. Haud uerbum quidem.
Ag. Ite igitur intro, mulieres. sed patrue mī,
tuam, ut dixisti, mihi desponde filiam.
Han. Haud aliter ausim. Antam. Bene uale. Ag. Et tū bene uale.
Antam. Leno, arrabonem hoc prō mina mecum ferō.—
Lyc. Perii hercle. Ag. Immō haud multō post, sī in iūs ueneris.
Lyc.quīn egomet tibi mē addicō. quid praetore opust.
uerum obsecrō tē, ut liceat simplum soluere,
trecentos Philippos. crēdō conradi potest:
crās auctionem faciam. Ag. Tantisper quidem
ut sis apud mē lignea in custodia.
Lyc. Fiat. Ag. Sequere intro, patrue mī, ut hunc festum diem
habeamus hilare, huius malō et nostrō bonō.
multum ualete. multa uerba fecimus.
malum postremō omne ad lenonem reccidit.
nunc, quod postremum est condimentum fābulae,
sī placuit, plausum postulat comoedia.—]

V.VII
Agor. Quam rem agis, miles. quī lubet patruō meō
loqui inclementer. ne mirere, mulieres
quod eum secuntur: modō cognouit filias
suas esse hasce ambas. Lycus Hem, quod uerbum aures meas
tetigit. nunc periī. Antam. unde haec perierunt domo.
Ag. Carthaginiēnses sunt. Lyc. At egō sum perditus.
illuc egō metui semper, ne cognosceret
eās aliquis, quod nunc factumst. uae miserō mihi,
periere, opinor, duodeuiginti minae,
quī hasce emī. Agor. Et tute ipse periisti, Lyce.
Han.quis hic est. Agor. Vtrumuis est, uel lenō uel Lycus.
in seruitūte hic filias habuit tuas,
et mī auri fur est. Han. Bellum hominem, quem noueris.
Antam. Leno, rapacem tē esse semper credidi,
uerum etiam furacem quī norunt magis.
Lyc. Accedam. per egō tua tē genua obsecrō
et hunc, cognatum quem tuom esse intellegō:
quandō bonī estis, ut bonos facere addecet
faciatis, uestrō subueniatis supplicī.
iam pridem equidem istas sciui esse liberas
et exspectabam, sī quī eās assereret manū.
nam nōn meae sunt prosum. tum autem aurum tuom
reddam, quod apud mē est, et iusiurandum dabo,
mē malitiose nil fecisse, Agorastocles.
Agor. quid mihi par facere sit, egō mecum cōnsulam.
omitte genua. Lyc. Mitto, sī ita sententia est.
Antam. Heus tū lenō. Lyc. quid lenonem uis inter negotium.
Antam. Vt minam mī argenti reddas, prius quam in neruom abducere.
Lyc. Di meliora faxint. Antam. Sic est: hodiē cenabis toris.
aurum argentum collum, leno, tris rēs nunc debes simul.
Han. quid mē <in> hac rē facere deceat, egomet mecum cogitō.
sī uolō hunc ulcisci, litis sequar in alienō oppido,
quantum audiui ingenium et mōrēs eius quō pactō sient.
Adelph. #M# pater, ne quid tibi cum istoc rei sit pessumo, obsecrō.
Anter. Ausculta sororī. abi, diiunge inimicitias cum improbō.
Han. Hoc age sis, lenō. quamquam egō tē meruisse ut pereas scio,
nōn experiar tecum. Agor. Neque egō. sī aurum mihi reddes meum,
leno, quandō ex neruō emissuss—compingare in carcerem.
Lyc. Iamne autem ut soles. Antam. Ego, Poene, tibi mē purgatum uolō.
sī quid dīxī iratus aduorsum animī tui sententiam,
id uti ignoscas quaesō. et quom istas inuenisti filias,
ita mē di ament <ut> mihi uolup est. Han. Ignoscō et crēdō tibī.
Antam. Leno, tū autem amicam mihi des facitō aut [auri] mihi reddas minam.
Lyc. Vin tibicinam meam habere. Antam. Nil moror tibicinam.
nescias, utrum ei maiores buccaene an mammae sient.
Lyc. Dabō quae placeat. Antam. Cura. Lyc. Aurum crās ad tē referam tuom.
Agor. Facitō in memoria habeas. Lyc. Miles, sequere mē.—Antam. Egō uērō sequor.—
Agor. quid ais, patrue. quandō hinc ire cogitas Carthaginem.
nam tecum mī una ire certum est. Han. V.I prīmum potero, ilicō.
Agor. Dum auctionem facio, hic opus est aliquot ut maneas dies.
Han. Faciam ita ut uis. Agor. Age sis, eamus, nōs curemus. plaudite.

PSEVDOLVS
PROLOGUS
exporgi meliust lumbos atque exsurgier:
Plautina longa fabula in scaenam uenit.

I.I
Pseudolus #S# ex tē tacente fieri possem certior,
ere, quae miseriae tē tam misere macerent,
duorum labori egō hominum parsissem lubēns,
meī tē rogandi et tis respondendi mihī.
nunc quoniam id fieri nōn potest, necessitas
mē subigit ut tē rogitem. responde mihi:
quid est quod tū exanimatus iam hos multos dies
gestas tabellas tecum, eās lacrumis lauis,
neque tui participem cōnsili quemquam facis.
eloquere, ut quod egō nesciō id tecum sciam.
Calidorus Misere miser sum, Pseudole. Ps. Id tē Iuppiter
prohibessit. Cal. Nihil hoc Iouis ad iudicium attinet:
sub Veneris regnō uapulo, nōn sub Iouis.
#PS# licet mē id scire quid sit. nam tū mē antidhac
supremum habuisti comitem cōnsiliis tuis.
#CAL# idem animus nunc est. Ps. Face mē certum quid tibist.
iuuabō aut rē aut opera aut cōnsiliō bonō.
#CAL# cape hās tabellas, tute hinc narratō tibi
quae mē miseria et cura contabefacit.
#PS# mōs tibi geretur. sed quid hoc, quaeso. Cal. quid est.
#PS# Vt opinor, quaerunt litterae hae sibi liberos:
alia aliam scandit. Cal. Ludis iam ludō tuo.
#PS# hās quidem pol crēdō nisi Sibulla legerit,
interpretari alium posse neminem.
#CAL# cur inclementer dicis lepidis litteris
lepidis tabellis lepida cōnscriptis manū.
#PS# an, opsecrō hercle, habent quās gallinae manus.
nam hās quidem gallina scripsit. Cal. Odiosus mihi es.
lege uel tabellas redde. Ps. Immō enim pellegam.
aduortitō animum. Cal. Non adest. Ps. At tū cita.
#CAL# immō egō tacebo, tū istinc ex cera cita.
nam istic meus animus nunc est, nōn in pectore.
#PS# tuam amicam uideo, Calidore. Cal. V.I ea est, opsecro.
#PS# eccam in tabellis porrectam: in cera cubat.
#CAL# at tē di deaeque quantumst—Ps. Seruassint quidem.
#CAL# Quasi solstitialis herba paulisper fui:
repente exortus sum, repentinō occidī.
#PS# tace, dum tabellas pellegō. Cal. Ergō quīn legis.
#PS#  ¤ Phoenicium Calidorō amatori suō
per ceram et lignum litterasque interpretes
salutem mittit et salutem abs tē expetit,
lacrumāns titubanti animo, corde et pectore. ¤ 
#CAL# perii, salutem nusquam inuenio, Pseudole,
quam illī remittam. Ps. Quam salutem. Cal. Argenteam.
#PS# prō lignean salute uis argenteam
remittere illī. uide sis quam tū rem geras.
#CAL# Recita modō: ex tabellis iam faxō scies
quam subitō argentō mī usus inuentō siet.
#PS#  ¤ Lenō mē peregre militi Macedoniō
minis uiginti uendidit, uoluptas mea.
et prius quam hinc abiit, quindecim miles minas
dederat. nunc unae quinque remorantur minae.
ea causa miles hic reliquit symbolum,
expressam in cera ex anulō suam imāginem,
ut quī hūc adferret eius similem symbolum,
cum eō simul mē mitteret. ei rei dies
haec praestituta est, proxuma Dionysia. ¤ 
crās ea quidem sunt. Cal. Prope adest exitium mihi,
nisi quid mihi in tē est auxilī. Ps. Sine pellegam.
#CAL# sino, nam mihi uideor cum ea fabularier.
lege: dulce amarumque una nunc misces mihī.
#PS#  ¤ Nunc nostri amores mōrēs cōnsuetudines,
[iocus ludus sermō suauisauiatio]
compressiones artae amantum corporum,
teneris labellis molles morsiunculae,
[nostrorum orgiorum—iunculae]
papillarum horridularum oppressiunculae,
harunc uoluptatum mī omnium atque itidem tibi
distractiō discidium uastities uenit,
nisi quae mihi in test aut tibist in mē salus.
haec quae egō sciui ut scires curaui omnia.
nunc egō tē experiar quid ames, quid simules. uale. ¤ 
#CAL# est misere scrīptum, Pseudole. Ps. O, miserrime.
#CAL# quīn fles. Ps. Pumiceos oculos habeō: nōn queō
lacrumam exorare ut expuant unam modō.
#CAL# quid ita. Ps. Genus nostrum semper siccoculum fuit.
#CAL# nilne adiuuare mē audes. Ps. quid faciam tibi.
#CAL# eheū. Ps. Eheu. id quidem hercle ne parsis: dabō.
#CAL# miser sum, argentum nusquam inueniō mutuom.
#PS# eheū. Cal. Neque intus nummus ullus est. Ps. Eheū.
#CAL# ille abducturus est mulierem crās. Ps. Eheū.
#CAL# istocine pactō mē adiuuas. Ps. Dō id quod mihi est.
nam is mihi thēnsaurus iugis in nostra est domō.
#CAL# actum est de mē hodiē. sed potes nunc mutuam
drachumam dare unam mihi, quam crās reddam tibi.
#PS# Vix hercle, opinor, sī mē opponam pignorī.
sed quid ea drachuma facere uis. Cal. Restim uolō
mihi emere. Ps. Quam ob rem. Cal.quī mē faciam pēnsilem.
certum est mihi ante tenebras tenebras persequī.
#PS# quis mī igitur drachumam reddet, sī dederō tibi.
an tū tē ea causa uis sciēns suspendere
ut mē defraudes, drachumam sī dederim tibi.
#CAL# profectō nullō pactō possum uiuere,
sī illa ā mē abalienatur atque abducitur.
#PS# quid fles, cucule. uiues. Cal. quid egō ni fleam,
quoi nec paratus nummus argenti siet
neque libellai spes sit usquam gentium.
#PS# Vt litterarum egō hārum sermonem audio,
nisi tū illī lacrumis fleueris argenteis,
quod tū istis lacrumis tē probare postulas,
nōn pluris refert quam sī imbrem in cribrum geras.
uerum egō tē amantem, ne paue, nōn deseram.
sperō alicunde hodiē mē bona opera aut hac mea
tibi inuenturum esse auxilium argentarium.
atque id futurum unde unde dicam nescio,
nisi quia futurum est: ita supercilium salit.
#CAL# V.Inam quae dicis dictīs facta suppetant.
#PS# scis tū quidem hercle, mea sī commoui sacra,
quō pactō et quantas soleam turbellas dare.
#CAL# in tē nunc omnēs spes sunt aetati meae.
#PS# satin est, sī hanc hodiē mulierem efficiō tibi
tua ut sit, aut sī tibi dō uiginti minas.
#CAL# satis, sī futurumst. Ps. Roga mē uiginti minas,
ut mē effecturum tibi quod promisi scias.
roga, opsecrō hercle. gestiō promittere.
#CAL# dabisne argenti mī hodiē uiginti minas.
#PS# dabō. molestus nunciam ne sis mihī.
atque hoc, ne dictum tibi neges, dicō prius:
sī neminem alium potero, tuom tangam patrem.
#CAL# di tē mihi semper seruent. uerum, sī potest,
pietatis causa—uel etiam matrem quoque.
#PS# de istac rē in oculum utrumuis conquiescitō.
#CAL# oculum anne in aurem. Ps. At hoc peruolgatumst minus.
nunc, ne quis dictum sibi neget, dicō omnibus
pube praesenti in contione: omni poplo,
omnibus amicis notisque edicō meis,
in hunc diem ā mē ut caueant, ne credant mihī.
#CAL# st, tace opsecrō hercle. Ps. quid negoti est. Cal. Ostium
lenonis crepuit. Ps. Crura mauellem modō.
#CAL# atque ipse egreditur intus, periuri caput.

I.II
Balliō Exite, agite exite, ignaui, male habiti et male conciliati,
quōrum numquam quicquam quoiquam uenit in mentem ut rēctē faciant,
quibus, nisi ad hoc exemplum experior, nōn potest usura usurparī.
neque egō hominēs magis asinos numquam uīdī, ita plagis costae callent:
quos quom ferias, tibi plus noceas. eō enim ingeniō hi sunt flagritribae,
quī haec habent cōnsilia, ubi data occasiost, rape clepe tene
harpaga bibe es fuge: hoc
est eorum opus, ut mauelis lupos apud ouis linquere,
quam hos domī custodes.
at faciem quom aspicias eorum, haū mali uidentur: opera fallunt.
nunc adeō hanc edictionem nisi animum aduortetis omnēs,
nisi somnum socordiamque ex pectore oculisque exmouetis,
ita egō uestra latera loris faciam ut ualide uaria sint,
ut ne peristromata quidem aeque picta sint Campanica
neque Alexandrina beluata tōnsilia tappetia.
atque heri iam edixeram omnibus dederamque eās prouincias,
uerum ita uōs estis praediti callenti ingeniō improbi,
officium uestrum ut uōs malō cogatis commonerier.
nempe ita animati estis uōs: uincitis duritia hoc atque mē.
hoc sis uide, ut alias rēs agunt. hoc agite, hoc animum aduortite,
hūc adhibete auris quae egō loquor, plagigera genera hominum.
numquam edepol uostrum durius tergum erit quam terginum hoc meum.
quid nunc. doletne. em sic datur, sī quis erum seruos spernit.
adsistite omnēs contra mē et quae loquar aduortite animum.
tū quī urnam habes aquam ingere, face plenum ahenum sit cocō.
tē cum securi caudicali praeficiō prouinciae.
Seruus At haec retunsast. Bal. Sine siet. itidem uōs quoque estis plagis [omnēs]:
numqui minus ea gratia tamen omnium opera utor.
tibi hoc praecipiō ut niteant aedes. habes quod facias: propera, abi intrō.
tū estō lectisterniator. tū argentum eluito, idem exstruitō.
haec, quom egō ā forō reuortar, facite ut offendam parata,
uorsa sparsa, tersa strata, lautaque unctaque omnia ut sint.
nam mī hodiē natalis dies est, decet eum omnis uōs concelebrare.
pernam callum glandium sumen facitō in aqua iaceant. satin audis.
magnifice uolō mē uiros summos accipere, ut mihi rem esse reantur.
intrō abite atque haec citō celerate, ne mora quae sit, cocus cum ueniat.
egō eō in macellum, ut piscium quidquid ibist pretiō praestinem.
i, puere, prae. ne quisquam pertundat cruminam cautiost.
uel opperire, est quod domī dicere paene fui oblitus.
auditin. uōbīs, mulieres, hanc habeō edictionem.
uōs, quae in munditiis, mollitiis deliciisque aetatulam agitis,
uiris cum summis, inclutae amicae, nunc egō scibō atque hodiē experiar,
quae capiti, quae uentri operam det, quae suae rei, quae somnō studeat.
quam libertam fore mihi credam et quam uenalem, hodiē experiar.
facite hodiē ut mihi munera multa hūc ab amatoribus conueniant.
nam nisi mihi penus annuos hodiē † conuenit, crās populō prostituam uōs.
natalem scitis mī esse diem hunc: ubi isti sunt quibus uōs oculi estis,
quibus uitae, quibus deliciae estis, quibus sauia, mammia, mellillae.
maniplatim mihi munerigeruli facite ante aedis iam hic adsint.
cur egō uestem, aurum atque ea quibus est uōbīs usus, prahibeo. aut quid mī
domī nisi malum uestra operast hodiē. improbae uini modō cupidae estis:
eō uōs † uestros panticesque adeō madefactatis, quom egō sim hic siccus.
nunc adeō hoc factust optumum, ut nomine quemque appellem suo,
ne dictum esse actutum sibi quaepiam uostrarum mihi neget:
aduortite animum cunctae.
principio, Hedytium, tecum ago, quae amica es frumentariis,
quibus cunctis montes maxumi [acerui] frumenti sunt domī:
fac sis sit delatum hūc mihi frumentum, hunc annum quod satis,
mī et familiae omni sit meae, atque adeō ut frumentō afluam,
ut ciuitas nōmen mihi commutet meque ut praedicet
lenone ex Ballione regem Iasonem.
#CAL# audin, furcifer quae loquitur. satin magnificus tibi uidetur.
Pseud. Pol iste, atque etiam malificus.
sed tace atque hanc rem gere.
#BAL# aeschrodora, tū quae amicos tibi habes lenonum aemulos
lanios, quī, item ut nōs iurando, iure malō male quaerunt rem, audi:
nisi carnaria tria grauida tegoribus onere uberi hodiē
mihi erunt, crās tē quasi Dircam olim, ut memorant, duō gnati Iouis
deuinxere ad taurum, item egō tē distringam ad carnarium.
id tibi profectō taurus fiet. Cal. Nimis sermone huius ira incendor.
#PS# huncine hic hominem pati
colere iuuentutem atticam.
ubi sunt, ubi latent quibus aetas integra est, quī amant ā lenone.
quīn conueniunt. quīn una omnēs peste hac populum hunc liberant.
sed nimium stultus, nimis fui
indoctus: illine audeant
id facere quibus ut seruiant
suos amor cogit.
[simul prohibet faciant aduersum eos quod nolunt]
#CAL# Vah tace. Ps. quid est.
#CAL# male morigeruss mihi, quom sermoni huius obsonas.
#PS# taceō. Cal. At taceas malō multō quam tacere dicas. Bal. Tū autem,
Xýstilis, fac ut animum aduortas, quoius amatores oliui
δύναμιν domī habent maxumam.
sī mihi nōn iam hūc culleis
oleum deportatum erit,
tē ipsam culleō egō crās faciam ut deportere—in pergulam.
ibi tibi adeō lectus dabitur, ubi tū haū somnum capias, sed ubi
usque ad languorem—tenes
quō sē haec tendant quae loquor.
ain, excetra tu. quae tibi amicos tot habes tam probe oleō onustos,
num quoipiam est hodiē tua tuorum opera cōnseruorum
nitidiusculum caput. aut num ipse egō pulmentō utor magis
unctiusculo. sed scio, tū oleum haū magni pendis, uinō
tē deuincis. sine modo,
reprehendam hercle egō cuncta una opera, nisi quidem hodiē tū omnia
facis effecta haec ut loquor.
tū autem, quae prō capite argentum mihi iam iamque semper numeras,
ea pacisci modō scis, sed quod pacta es nōn scis soluere,
Phoenicium, tibi egō haec loquor, deliciae summatum uirum:
nisi hodiē mī ex fundis tuorum amicorum omne hūc penus adfertur,
crās Phoenicium poeniceō coriō inuises pergulam.

I.III
#CAL# pseudole, nōn audis quae hic loquitur. Ps. Audio, ere, equidem atque animum aduortō.
#CAL# quid mī es auctor, huic ut mittam, ne amicam hic meam prostituat.
#PS# nil curassis, liquidō es animō: egō prō mē et prō tē curabō.
iam diū egō huic bene et hic mihi uolumus, et amicitia est antiqua:
mittam hodiē huic suō die natali malam rem magnam et maturam.
#CAL# quid opust. Ps. Potin aliam rem ut cures. Cal. At—Ps. Bat. Cal. Crucior. Ps. Cor dura.
#CAL# nōn possum. Ps. Fac possis. Call. Quonam pactō possim. Ps. Vince animum.
in rem quod sit praeuortaris quam in rē aduorsa animō auscultes.
Ca. Nugae istaec sunt: nōn iucundumst nisi amāns facit stulte. Ps. Pergin.
#CAL# ō Pseudole mī, sine sim nihili,
mitte mē sis. Ps. Sino, modō egō abeam.
#CAL# mane, mane, iam ut uoles med esse ita erō. Ps. Nunc tū sapis.
#BAL# Ít dies. egō mihi cessō.
i prae, puere. Cal. Heus, abit. quīn reuocas.
#PS# quid properas. placide. Cal. at prius quam abeat.
#BAL# quid [hoc], malum, tam placide is, puere.
#PS# hodiē nate, heus, hodiē nate, tibi egō dico, heus, hodiē nate,
redi et respice ad nos. tametsi occupatuss,
moramur. mane, em conloqui quī uolunt tē.
#BAL# quid hoc est. quis est quī moram mī occupatō
molestam optulit. Ps.quī tibi sospitalis
fuit. Bal. Mortuost quī fuit: quī sit usust.
#PS# nimis superbe. Bal. Nimis molestus. Cal. Reprehende hominem, adsequere. Bal. I puere.
#PS# occedamus hac obuiam. Bal. Iuppiter tē
perdat, quisquis es. Ps. Te uolō. Bal. at uōs egō ambos.
uorte hac tē, puere. Ps. Non licet conloqui tē.
#BAL# at mihi nōn lubet. Ps. Sin tuamst quippiam in rem.
#BAL# licetne, opsecro, bitere an nōn licet. Ps. Vah,
manta. Bal. Omitte. Cal. Ballio, audī. Bal. Surdus sum † profectō inanilogistae.
#CAL# dedi dum fuit. Bal. Non petō quod dedistī.
#CAL# dabō quandō erit. Bal. Ducitō quandō habebis.
#CAL# eheu, quam egō malis perdidi modis
quod tibi detuli et quod dedī. Bal. Mortua
uerba rē nunc facis. stultus es, rem actam agis.
#PS# nosce saltem hunc quis est. Bal. Iam diū sciō
quī fuit: nunc quī sit ipsus sciat.
ambula tū. Ps. Potin ut semel modo,
Ballio, hūc cum lucrō respicias.
#BAL# Respiciam istoc pretiō. nam sī sacruficem summō Ioui
atque in manibus exta teneam, ut poriciam, interea loci
sī lucri quid detur, potius rem diuinam deseram.
nōn potest pietati opsisti huic, utut rēs sunt ceterae.
#PS# deōs quidem, quos maxume aequom est metuere, eos minimi facit.
#BAL# compellabō. salue multum, serue Athenis pessume.
#PS# di tē deaeque ament uel huius arbitratū uel meo,
uel, sī dignuss aliō pacto, neque ament nec faciant bene.
#BAL# quid agitur, Calidore. Cal. Amatur atque egetur acriter.
#BAL# misereat, sī familiam alere possim misericordia.
#PS# heia, scimus nōs quidem tē qualis sis. ne praedices.
sed scin quid nōs uolumus. Bal. Pol egō propemodum: ut male sit mihī.
#PS# et id et hoc quod tē reuocamus. quaesō animum aduorte. Bal. Audiō.
atque in pauca, ut occupatus nunc sum, cōnfer quid uelis.
#PS# hunc pudet, quod tibi promisit quaque id promisit die,
quia tibi minas uiginti prō amica etiam nōn dedit.
#BAL# nimiō id quod pudet facilius fertur quam illud quod piget.
nōn dedisse istunc pudet: mē quia nōn accepi piget.
#PS# at dabit, parabit: aliquot hos dies manta modō.
nam hic id metuit, ne illam uendas ob simultatem suam.
#BAL# fuit occasio, sī uellet, iam pridem argentum ut daret.
#CAL# quid, sī nōn habui. Bal. #S# amabas, inuenires mutuom,
ad danistam deuenires, adderes faenusculum,
surruperes patrī. Ps. Surruperet hic patrī, audacissume.
nōn periclumst ne quid rēctē mōnstres. Bal. Non lenoniumst.
#CAL# egon patrī surrupere possim quicquam, tam cautō seni.
atque adeō, sī facere possim, pietas prohibet. Bal. Audiō.
pietatem ergō istam amplexator noctū prō Phoeniciō.
sed cum pietatem tē amori uideō tuō praeuortere,
omnēs <hominēs> tibi patres sunt. nullus est tibi quem roges
mutuom argentum. Cal.quīn nōmen quoque iam interiit mutuom.
#PS# heus tu, postquam hercle isti ā mēnsa surgunt satis poti uiri,
quī suom repetunt, alienum reddunt natō nemini,
postilla omnēs cautiores sunt, ne credant alterī.
#CAL# nimis miser sum, nummum nusquam reperire argenti queō.
ita miser et amore pereō et inopia argentaria.
#BAL# eme die caeca hercle oliuom, id uenditō oculata die:
iam hercle uel ducentae fieri possunt praesentes minae.
#CAL# perii, annorum lex mē perdit quinauicenaria.
metuont credere omnēs. Bal. Eadem est mihi lex: metuō credere.
#PS# credere autem. ehō an paenitet tē, quantō hic fuerit usui.
#BAL# nōn est usū quisquam amator nisi quī perpetuat data.
det, det usque: quandō nil sit, simul amāre desinat.
#CAL# nilne tē miseret. Bal. Inanis cedis, dicta nōn sonant.
atque egō tē uiuom saluomque uellem. Ps. Ehō an iam mortuost.
#BAL# Vtut est, mihi quidem profectō cum istis dictīs mortuost:
ilicō uixit amator, ubi lenoni supplicat.
semper tū ad mē cum argentata acceditō querimonia.
nam istuc quod nunc lamentare, nōn esse argentum tibi,
apud nouercam querere. Ps. Ehō an umquam tū huius nupsisti patrī.
#BAL# di melius faciant. Ps. Face hoc quod tē rogamus, Ballio,
mea fide, sī isti formidas credere. egō in hoc triduō
aut terra aut mari alicunde euoluam id argentum tibī.
B. Tibi egō credam. P. Quor nōn. B.quia pol qua opera credam tibi,
una opera alligem fugitiuam canem agninis lactibus.
#CAL# sicine mī abs tē bene merenti male refertur gratia.
#BAL# quid nunc uis. Cal. Vt opperiare hos sex dies aliquos modo,
ne illam uendas neū mē perdas hominem amantem. Bal. Animō bonō es.
uel sex mēnses opperibor. Cal. Euge, homō lepidissume.
#BAL# immō uin etiam tē faciam ex laetō laetantem magis.
#CAL# quid iam. Bal.quia enim nōn uenalem iam habeō Phoenicium.
#CAL# nōn habes. Bal. Non hercle uērō. Cal. Pseudole, ei accerse hostias,
uictumas, lanios, ut egō huic sacruficem summō Iouī.
nam hic mihi nunc est multō potior Iuppiter quam Iuppiter.
#BAL# nolō uictumas: agninis mē extis placari uolō.
#CAL# propera, quid stas. ei accerse agnos. audin quid ait Iuppiter.
#PS# iam hic erō. uerum extra portam mī etiam currendumst prius.
#CAL# quid eō. Ps. Lanios inde accersam duō cum tintinnabulis,
eadem duō greges uirgarum inde ulmearum adegero,
ut hodiē ad litationem huic suppetat satias Iouī.
#BAL# i in malam crucem. Ps. Istuc ibit Iuppiter lenonius.
[Bal. Ex tua rē est, ut egō emoriar. Ps. quidum. Bal. Egō dicam tibi:
quia edepol, dum egō uiuos uiuam, numquam eris frugi bonae.]
#BAL# ex tua rē nōn est, ut egō emoriar. Ps. quidum. Bal. Sic, quia
sī egō emortuos sim, Athenis tē sit nēmō nequior.
#CAL# dic mihi, obsecrō hercle, uerum seriō hoc quod tē rogō.
nōn habes uenalem amicam tū meam Phoenicium.
#BAL# nōn edepol habeō profecto, nam iam pridem uendidī.
#CAL# Quō modo. Bal. Sine ornamentis, cum intestinis omnibus.
#CAL# meam tū amicam uendidisti. Bal. Valde, uiginti minis.
#CAL# Viginti minis. Bal. Vtrum uis, uel quater quinis minis,
militi Macedonio, et iam quindecim habeō minas.
#CAL# quid egō ex tē audio. Bal. Amicam tuam esse factam argenteam.
#CAL# cur id aususs facere. Bal. Libuit, mea fuit. Cal. Eho, Pseudole,
ei, gladium adfer. Ps. quid opus gladio. Cal.quī hunc occidam atque mē.
#PS# quīn tū ted occidis potius. nam hunc fames iam occiderit.
#CAL# quid ais, quantum terra † tegit hominum periurissume.
iurauistin tē illam nulli uenditurum nisi mihi.
#BAL# fateor. Cal. Nempe conceptis uerbis. Bal. Etiam cōnsutis quoque.
#CAL# periurauisti, sceleste. Bal. At argentum intrō condidī.
egō scelestus nunc argentum promere possum domō:
tū quī pius, istoc es genere gnatus, nummum nōn habes.
#CAL# pseudole, adsiste altrim secus atque onera hunc maledictis. Ps. Licet.
numquam ad praetorem aeque cursim curram, ut emittar manū.
#CAL# ingere mala multa. Ps. Iam egō tē differam dictīs meis.
impudice. Bal. Itast. Cal. Sceleste. Bal. Dicis uera. Ps. Verberō.
#BAL# quippini. Cal. Bustirape. Bal. Certō. Ps. Furcifer. Bal. Factum optume.
#CAL# sociofraude. Bal. Sunt mea istaec. Ps. Parricida. Bal. Perge tū.
#CAL# sacrilege. Bal. Fateor. Ps. Periure. Bal. Vetera uaticinaminī.
#CAL# legirupa. Bal. Valide. Ps. Permities adulescentum. Bal. Acerrume.
#CAL# fur. Bal. Babae. Ps. Fugitiue. Bal. Bombax. Cal. Fraus populī. Bal. Planissume.
#PS# fraudulente. Cal. Impure. Ps. Lenō. Cal. Caenum. Bal. Cantores probos.
#CAL# Verberauisti patrem atque matrem. Bal. Atque occidi quoque,
potius quam cibum praehiberem: num peccaui quippiam.
#PS# in pertusum ingerimus dicta dolium, operam ludimus.
#BAL# numquid aliud etiam uoltis dicere. Cal. Ecquid tē pudet.
#BAL# ten, amatorem esse inuentum inanem quasi cassam nucem.
uerum quamquam multa malaque dicta dixistis mihi,
nisi mihi hodiē attulerit miles quinque quās debet minas,
sicut haec est praestituta summa ei argentō dies,
sī id nōn adfert, posse opinor facere mē officium meum.
#CAL# quid id est. Bal. #S# tū argentum attuleris, cum illō perdiderō fidem:
hoc meum est officium. ego, operae sī sit, plus tecum loquar.
sed sine argentō frustra es quī mē tui misereri postulas.
haec meast sententia, ut tū hinc porrō quid agas cōnsulas.
#CAL# iamne abis. Bal. Negoti nunc sum plenus.—Ps. Paulō post magis.
illic homō meus est, nisi omnēs di mē atque hominēs deserunt.
exossabō egō illum simulter itidem ut murenam coquos.
nunc, Calidore, tē mihi operam dare uolō. Cal. Ecquid imperas.
#PS# hoc egō oppidum admoenire, ut hodiē capiatur, uolō.
ad eam rem usust homine astuto, docto, cautō et callido,
quī imperata ecfecta reddat, nōn quī uigilāns dormiat.
#CAL# cedō mihi, quid es facturus. Ps. Temperi egō faxō scies.
nolō bis iterari, sat sic longae fiunt fābulae.
#C# Optumum atque aequissimum oras. Ps. Propera, adduc hominem citō.
#CAL# pauci ex multis sunt amici, hominī quī certi sient.
#PS# egō sciō istuc. ergō utrumque, tibi nunc dilectum para
ex multis atque exquire illinc unum quī certus siet.
#CAL# iam hic faxō aderit.—Ps. Potin ut abeas. tibi moram dictīs creas.

I.iu
postquam illic hinc abiit, tū astas sōlus, Pseudole.
quid nunc acturuss, postquam erili filiō
largituss dictīs dapsilis. ubi sunt ea.
quoi neque paratast gutta certi cōnsili,
[neque adeō argenti—neque nunc quid faciam sciō.]
neque exordiri prīmum unde occipias habes,
neque ad detexundam telam certos terminos.
sed quasi poeta, tabulas cum cēpit sibi,
quaerit quod nusquamst gentium, reperit tamen,
facit illud ueri simile, quod mendacium est,
nunc egō poeta fiam: uiginti minas,
quae nusquam nunc sunt gentium, inueniam tamen.
[atque egō mē iam pridem huic daturum dixeram
et uolui inicere tragulam in nostrum senem.
uerum is nesciō quō pactō praesēnsit prius.]
sed comprimundast uox mihi atque oratiō:
erum eccum uideō hūc Simonem una simul
cum suō uicinō Calliphone incedere.
ex hoc sepulcrō uetere uiginti minas
effodiam egō hodiē, quās dem erili filiō.
nunc hūc concedam, unde hōrum sermonem legam.

I.u
#SIM# sī de damnosis aut sī de amatoribus
dictator fiat nunc Athenis Atticis,
nēmō anteueniat filio, crēdō, meō:
ita nunc per urbem sōlus sermoni omnibust,
eum uelle amicam liberare et quaerere
argentum ad eam rem. hoc alii mihi renuntiant.
atque id iam pridem sēnsi et subolebat mihi,
sed dissimulabam. Ps. Iam illī fetet fīlius.
occisa est haec rēs, haeret hoc negotium.
quō in commeatum uolui argentarium
proficisci, ibi nunc oppidō opsaeptast uia.
praesēnsit: nihil est praedae praedatoribus.
Calliphō Homines quī gestant quique auscultant crimina,
sī meō arbitratū liceat, omnēs pendeant,
gestores linguis, auditores auribus.
nam istaec quae tibi renuntiantur, filium
tē uelle amantem argentō circumducere,
fors fuat an istaec dicta sint mendacia.
sed sī sint ea uera, ut nunc mōs est, maxume,
quid mirum fēcit. quid nouom, adulescēns homō
sī amat, sī amicam liberat. Ps. Lepidum senem.
#SIM# Vetus nolō faciat. Cal. At enim nequiquam neuis.
uel tū ne faceres tale in adulescentia.
probum patrem esse oportet quī gnatum suom
esse probiorem quam ipsus fuerit postulet.
nam tū quod damni et quod fecisti flagiti
populō uiritim potuit dispertirier.
idne tū mirare, sī patrissat fīlius.
#PS# Ὦ Ζεῦ, quam pauci estis hominēs commodī. em,
illic est pater patrem esse ut aequom est filiō.
#SIM# quis hic loquitur. meus est hic quidem seruos Pseudolus.
hic mihi corrumpit filium, scelerum caput.
hic dux, hic illī est paedagogus, hunc egō
cupiō excruciarī. Cal. Iam istaec īnsipientiast,
iram in promptū gerere. quantō satius est
adire blandis uerbis atque exquaerere,
sintne illa necne sint quae tibi renuntiant.
bonus animus in mala rē dimidiumst malī.
#SIM# tibi auscultabō. Ps. Itur ad tē, Pseudole.
orationem tibi para aduorsum senem.
erum salutō prīmum, ut aequomst. postea,
sī quid superfit, uicinos impertiō.
#SIM# salue. quid agitur. Ps. Statur hic ad hunc modum.
#SIM# statum uide hominis, Callipho, quam basilicum.
#CAL# bene cōnfidenterque adstitisse intellegō.
#PS# decet innocentem quī sit atque innoxium
seruom superbum esse, apud erum potissimum.
#CAL# sunt quae tē uolumus percontari, quae quasi
per nebulam nosmet scimus atque audiuimus.
#SIM# cōnficiet iam tē hic uerbis, ut tū cēnseas
nōn Pseudolum, sed Socratem tecum loquī.
#PS# itast, iam pridem tū mē spernis, sentiō.
paruam esse apud tē mihi fidem ipse intellegō.
cupis mē esse nequam: tamen erō frugi bonae.
#SIM# fac sis uociuas, Pseudole, aedis aurium,
mea ut migrare dicta possint quō uolō.
#PS# age loquere quiduis, tametsi tibi suscēnseō.
#SIM# mihin dominō seruos tū suscēnses. Ps. Tam tibi
mirum id uidetur. Sim. Hercle quī, ut tū praedicas,
cauendum est mī aps tē iratō. atque aliō tū modō
mē uerberare atque egō tē soleō cogitas.
quid cēnses. Cal. Edepol meritō esse iratum arbitror,
quom apud tē paruast ei fides. Sim. Iam sic sinō.
iratus sit: ego, ne quid noceat, cauerō.
sed quid ais. quid hoc, quod tē rogo. Ps. #S# quid uis, roga.
quod scibo, Delphis tibi respōnsum dicitō.
#SIM# aduorte ergō animum et fac sis promissi memor.
quid ais. ecquam scis filium tibicinam
meum amāre. Ps. Ναὶ γάρ. Sim. Liberare quam uelit.
#PS# Καὶ τοῦτο ναὶ γάρ. Sim. Ecquas uiginti minas
[per sycophantiam atque per doctos dolos]
paritas ut auferas ā mē. Ps. Abs tē egō auferam.
#SIM# ita, quās meō gnatō des, quī amicam liberet.
fatere, dic. Ps. Καὶ τοῦτο ναί, καὶ τοῦτο ναί.
#CAL# fatetur. Sim. Dixin, Callipho, dudum tibi.
#CAL# meminī. Sim. Quor haec, tū ubi resciuisti ilico,
celata mē sunt. quor nōn resciui. Ps. Eloquar.
quia nolebam ex mē mōrem progigni malum,
erum ut seruos criminaret apud erum.
#SIM# iuberes hunc praecipitem in pistrinum trahī.
#CAL# numquid peccatum est, Simo. Sim. Immō maxime.
#PS# desiste, rēctē egō meam rem sapio, Calliphō.
peccata mea sunt. animum aduorte nunciam.
quāpropter tē expertem amoris nati habuerim. †
pistrinum in mundō scibam, sī dixem, mihī.
#SIM# nōn ā mē scibas pistrinum in mundō tibi,
cum ea mussitabas. Ps. Scibam. Sim.quīn dictum est mihi.
#PS# quia illud malum aderat, istuc aberat longius.
illud erat praesēns, huic erant dieculae.
#SIM# quid nunc agetis. nam hinc quidem ā mē nōn potest
argentum auferri, quī praesertim sēnserim.
ne quisquam credat nummum, iam edicam omnibus.
#PS# numquam edepol quoiquam supplicabo, dum quidem
tū uiues. tū mihi hercle argentum dabis,
abs tē equidem sumam. Sim. Tū ā mē sumes. Ps. Strenue.
#SIM# excluditō mī hercle oculum, sī dederō. Ps. Dabis.
iam dicō ut ā mē caueas. Sim. Certe edepol scio,
sī apstuleris, mirum et magnum facinus feceris.
#PS# faciam. Sim. #S# nōn apstuleris. Ps. Virgis caeditō.
sed quid, sī apstulero. Sim. Dō Iouem testem tibi,
tē aetatem impune habiturum. Ps. Facitō ut memineris.
#SIM# egon ut cauere nequeam, cui praedicitur.
#PS# praedico, ut caueas. dico, inquam, ut caueas. caue.
em istis mihi tū hodiē manibus argentum dabis.
#CAL# edepol mortalem graphicum, sī seruat fidem.
#PS# seruitum tibi mē abducito, ni fecerō.
#CAL# bene atque amice dicis. †nam nunc, nam meust.
#PS# Vin etiam dicam quod uōs magis miremini.
#CAL# studeō hercle audire, nam ted auscultō lubēns.
[Sim. Agedum, nam satis libenter tē auscultō loquī.]
#PS# prius quam istam pugnam pugnabo, egō etiam prius
dabō aliam pugnam claram et commemorabilem.
#SIM# Quam pugnam. Ps. Em ab hoc lenone uicinō tuō
per sycophantiam atque per doctos dolos
tibicinam illam, tuos quam gnatus deperit,
ea circumducam lepide lenonem. Sim. quid est.
#PS# effectum hoc hodiē reddam utrumque ad uesperum.
#SIM# siquidem istaec opera, ut praedicas, perfeceris,
uirtūte regi agathocli antecesseris.
sed sī nōn faxis, numquid causaest, ilicō
quīn tē in pistrinum condam. Ps. Non unum in diem [modo],
uerum hercle in omnis, quantumst. sed sī effecero,
dabin mī argentum, quod dem lenoni, ilico,
tua uoluntate. Cal. Ius bonum orat Pseudolus.
dabō inque. Sim. At enim scin quid mihi in mentem uenit.
quid sī hisce inter sē cōnsēnserunt, Callipho,
aut de compectō faciunt cōnsutis dolis,
quī mē argentō interuertant. Ps.quis mē audacior
sit, sī istuc facinus audeam. immō sic, Simō:
sī sumus compecti seū cōnsilium umquam iniimus [de istac rē]
aut sī de ea rē umquam inter nōs conuenimus,
[quasi in librō cum scribuntur calamō litterae]
stilis mē totum usque ulmeis cōnscribitō.
#SIM# indice ludos nunciam, quandō lubet.
#PS# da in hunc diem operam, Callipho, quaesō mihi,
ne quō tē ad aliud occupes negotium.
#CAL# quīn rus ut irem iam heri mecum statueram.
#PS# at nunc disturba quās statuisti machinas.
#CAL# nunc nōn abire certum est istac gratia.
lubidost ludos tuos spectare, Pseudole.
et sī hunc uidebō nōn dare argentum tibi,
quod dīxit, potius quam id nōn fiat, egō dabō.
#SIM# nōn demutabō. Ps. Namque edepol, sī nōn dabis,
clamore magnō et multō flagitabere.
agite amolimini hinc uōs intrō nunciam
ac meis uicissim date locum fallaciis.
#CAL# fiat, geratur mōs tibī. Ps. Sed tē uolō
domī usque adesse. Cal.quīn tibi hanc operam dicō.—
#SIM# at egō ad forum ibō. iam hic erō.—PS. Actutum redī.
suspiciō est mihi nunc uōs suspicarier,
mē idcircō haec tanta facinora promittere,
quō uōs oblectem, hanc fabulam dum trānsigam,
neque sim facturus quod facturum dixeram.
nōn demutabō. atque etiam certum, quod sciam,
quō id sim facturus pactō nil etiam scio,
nisi quia futurumst. nam quī in scaenam prouenit,
nouō modō nouom aliquid inuentum adferre addecet.
sī id facere nequeat, det locum illī quī queat.
concedere aliquantisper hinc mī intrō lubet,
dum concenturiō in corde sycophantias.
<sed mox> exibo, nōn erō uōbīs morae.
tibicen uōs interibi hic delectauerit.—

II.I
Pseudolus Prō Iuppiter, ut mihi, quidquid ago, lepide omnia prospereque eueniunt:
neque quod dubitem neque quod timeam, meō in pectore conditumst cōnsilium.
nam ea stultitiast, facinus magnum timidō cordi credere. nam omnēs
rēs perinde sunt
ut agas, ut eās magni facias. nam egō in meō pectore prius *
ita paraui copias,
duplicis triplicis dolos perfidias, ut, ubiquomque hostibus congrediar
(maiorum meum fretus uirtūte dicam,
mea industria et malitia fraudulenta),
facile ut uincam, facile ut spoliem meos perduellis meis perfidiis.
nunc inimicum egō hunc communem meum atque uostrorum omnium,
Ballionem, exballistabō lepide: date operam modō.
[hoc egō oppidum admoenire, ut hodiē capiatur, uolō.]
atque hūc meas legiones adducam. sī expugnō
(facilem hanc rem meis ciuibus faciam),
post ad oppidum hoc uetus continuō meum exercitum protinus obducam:
inde mē et simul participes omnis meos praeda onerabō atque opplebo,
metum et fugam perduellibus meis mē ut sciant natum.
eō sum genere gnatus: magna mē facinora decet efficere,
quae post mihi clara et diū clueant.
sed hunc quem uideo. quis hic est quī oculis meis obuiam ignobilis obicitur.
lubet scire quid hic ueniat cum machaera et huic, quam rem agat, hinc dabō īnsidias.

II.II
Harpax Hi loci sunt atque hae regiones quae mī ab erō sunt demōnstratae,
ut egō oculis rationem capiō quam mī ita dīxit erus meus miles,
septumas esse aedis ā porta ubi ille habitet leno, quoi iussit
symbolum mē ferre et hoc argentum. nimis uelim, certum quī id mihi faciat,
Balliō lenō ubi hic habitat.
#PS# [St, tace, tace, meus hic est homo, ni omnēs di atque hominēs deserunt.]
nouō cōnsiliō nunc mihi opus est,
noua rēs subitō mī haec obiectast:
hoc praeuortar principiō. illa omnia missa habeo, quae ante agere occepī.
iam pol egō hunc stratioticum nuntium aduenientem probe percutiam.
#HARP# Óstium pultabō atque intus euocabō aliquem foras.
#PS# quisquis es, compendium egō tē facere pultandi uolō.
nam egō precator et patronus foribus processi foras.
#HARP# tune es Ballio. Ps. Immō uērō egō eius sum Subballiō.
#HARP# quid istuc uerbist. Ps. Condus promus sum, procurator penī.
#HARP# Quasi tē dicas atriēnsem. Ps. Immō atriēnsi egō imperō.
#HARP# quid tu, seruon es an liber. Ps. Nunc quidem etiam seruiō.
#HARP# ita uidere, et nōn uidere dignus quī liber sies.
#PS# nōn soles respicere tē, quom dicis iniuste alteri.
H. Hunc hominem malum esse oportet. P. Di mē seruant atque amant,
nam haec mihi incus est: procudam egō hodiē hinc multos dolos.
H. quid illic secum sōlus loquitur. P. quid ais tu, adulescēns. H. quid est.
#PS# esne tū an nōn es ab illō milite Macedonio,
seruos eius quī hinc ā nōbīs est mercatus mulierem,
quī argenti erō meō lenoni quindecim dederat minas,
quinque debet. Harp. Sum. sed ubi tū mē nouisti gentium
aut uidisti aut conlocutuss. nam equidem Athenas antidhac
numquam ueni, neque tē uīdī ante hunc diem umquam oculis meis.
#PS# quia uidere inde esse. nam olim quom abiit, argentō haec dies
praestitutast, quoad referret nōbīs, neque dum rettulit.
H. Immō adest. P. Tun attulisti. H. Egomet. P. quid dubitas dare.
#HARP# tibi egō dem. Ps. Mihi hercle uero, quī rēs rationesque erī
Ballionis curo, argentum acceptō [expēnso] et quoi debet datō.
#HARP# sī quidem hercle etiam supremi promptas thēnsauros Iouis,
tibi libellam argenti numquam credam. Ps. Dum tū sternuas,
rēs erit soluta. Harp. Vinctam potius sic seruauerō.
#PS# Vae tibi, tū inuentuss uero, meam quī furcilles fidem.
quasi mihi nōn sescenta tanta soli soleant credier.
#HARP# potest ut alii ita arbitrentur et egō ut ne credam tibī.
#PS# Quasi tū dicas mē tē uelle argentō circumducere.
#HARP# immō uērō quasi tū dicas quasique egō autem id suspicer.
sed quid est tibi nōmen. Ps. Seruos est huic lenoni Surus,
eum esse mē dicam. Surus sum. H. Surus. P. Id est nōmen mihī.
#HARP# Verba multa facimus. erus sī tuos domī est, quīn prouocas,
ut id agam quod missus hūc sum, quidquid est nōmen tibi.
#PS# sī intus esset, euocarem. uerum sī dare uis mihi,
magis erit solutum, quasi ipsi dederis. Harp. At enim scin quid est.
reddere hoc, nōn perdere erus mē misit. nam certō scio,
hoc febrim tibi esse, quia nōn licet hūc inicere ungulas.
ego, nisi ipsi Ballioni, nummum credam neminī.
#PS# at illic nunc negotiosust: rēs agitur apud iudicem.
#HARP# di bene uortant. at egō quandō eum esse cēnsebō domī,
redierō. tū epistulam hanc ā mē accipe atque illī datō.
nam istic sumbolust inter erum meum et tuom de muliere.
#PS# sciō equidem: [ut] quī argentum adferret atque expressam imāginem
suam hūc ad nos, cum eō aiebat uelle mitti mulierem.
nam hic quoque exemplum reliquit eius. Harp. Omnem rem tenes.
#PS# quid egō ni teneam. Harp. Datō istunc sumbolum ergō illī. P. Licet.
sed quid est tibi nōmen. Harp. Harpax. Ps. Apage tē, Harpax, haū places.
hūc quidem hercle haud ibis intro, ne quid ἅρπαξ feceris.
#HARP# hostis uiuos rapere soleō ex acie: eō hoc nōmen mihi est.
#PS# pol tē multō magis opinor uasa ahena ex aedibus.
#HARP# nōn ita est. sed scin quid tē oro, Sure. Ps. Sciam sī dixeris.
#HARP# egō deuortor extra portam hūc in tabernam tertiam,
apud anum illam doliarem, claudam crassam, Chrysidem.
#PS# quid nunc uis. Harp. Inde ut mē arcessas, erus tuos ubi uenerit.
#PS# tuō arbitratu, maxume. Harp. Nam ut lassus ueni de uia,
mē uolō curare. Ps. Sane sapis et cōnsilium placet.
sed uide sis ne in quaestione sis, quandō arcessam, mihī.
#HARP# quīn ubi prandero, dabō operam somnō. Ps. Sane cēnseō.
#HARP# numquid uis. Ps. Dormitum ut abeas. Harp. Abeō.—Ps. Atque audin, Harpage.
iube sis tē operiri: beatus eris, sī cōnsudaueris.

II.III
di immortales, cōnseruauit mē illic homō aduentū suō.
suō uiaticō redduxit mē usque ex errore in uiam.
nam ipsa mī Opportunitas nōn potuit opportunius
aduenire quam haec allatast mī opportune epistula.
nam haec allata cornū copiaest, ubi inest quidquid uolō:
hic doli, hic fallaciae omnēs, hic sunt sycophantiae,
hic argentum, hic amica amantī erili filiō.
atque egō nunc mē ut gloriosum faciam et copi pectore:
quō modō quicque agerem, ut lenoni surruperem mulierculam,
iam īnstituta ornata cuncta in ordine, animō ut uolueram,
certa deformata habebam. sed profectō hoc sic erit:
centum doctum hominum cōnsilia sola haec deuincit dea,
Fortuna. atque hoc uerum est: proinde ut quisque Fortuna utitur,
ita praecellet atque exinde sapere eum omnēs dicimus.
bene ubi quoi scimus cōnsilium accidisse, hominem catum
eum esse declaramus, stultum autem illum quoi uortit male.
stulti haū scimus, frusta ut simus, quom quid cupienter dari
petimus nōbīs, quasi quid in rem sit possimus noscere.
certa mittimus, dum incerta petimus. atque hoc euenit
in labore atque in dolore, ut mors obrepat interim.
sed iam satis est philosophatum. nimis diū et longum loquor.
di immortales, aurichalcō contra nōn carum fuit
meum mendacium, hic modō quod subitō commentus fui,
quia lenonis mē esse dīxī. nunc egō hac epistula
tris deludam, erum et lenonem et quī hanc dedit mī epistulam.
euge, par pari aliud autem quod cupiebam contigit:
uenit eccum Calidorus, ducit nesciō quem secum simul.

II.IV
Calidorus Dulcia atque amara apud tē sum elocutus omnia:
scis amorem, scis laborem, scis egestatem meam.
Charinus Commemini omnia: id tū modo, mē quid uis facere, fac sciam.
[Cal. Quom haec tibi alia sum elocutus, uix rem scis de symbolō.
#CHAR# omnia, inquam. tū modō quid mē facere uis fac ut sciam.]
#CAL# pseudolus mī ita imperauit, ut aliquem hominem strenuom
beneuolentem adducerem ad sē. Char. Seruas imperium probe.
nam et amicum et beneuolentem ducis. sed istic Pseudolus
nouos mihist. Cal. Nimium est mortalis graphicus, †heuretes mihi est.
is mihi haec sēsē ecfecturum dīxit quae dīxī tibī.
#PS# magnufice hominem compellabō. Cal. Quoia uox resonat. Ps. Io,
iō tē tē, turanne, tē tē ego, quī imperitas Pseudolo,
quaero, quoi ter trina triplicia, tribus modis tria gaudia,
artibus tribus tris demeritas dem laetitias, de tribus
fraude partas per malitiam et per dolum et fallaciam.
in libellō hoc obsignatō ad tē attuli pauxillulō.
#CAL# illic homost. Char. Vt paratragoedat carnufex. Ps. Cōnfer gradum
contra pariter, porge audacter ad salutem bracchium.
#CAL# dic utrum Spemne an Salutem tē salutem, Pseudole.
#PS# immō utrumque. Char. Vtrumque, salue. sed quid actumst. Ps. quid times.
#CAL# attuli hunc. Ps. quid, attulisti. Cal. Adduxi uolui dicere.
#PS# quis istic est. Cal. Charinus. Ps. Euge. iam χάριν τούτῳ ποιοῦ.
#CHAR# quīn tū sī quid opust, mī audacter imperas. Ps. Tam gratiast.
bene sit tibi, Charine. nolō tibi molestos esse nos.
Ch. Vos molestos mihi. molestumst mī id quidem. P. Tum igitur mane.
#CAL# quid istuc est. Ps. Epistulam modō hanc intercepi et sumbolum.
#CAL# sumbolum. quem sumbolum. Ps.quī ā milite allatust modō.
eius seruos quī hunc ferebat cum quinque argenti minis,
tuam quī amicam hinc arcessebat, ei os subleui modō.
#CAL# Quō modo. Ps. Horum causa haec agitur spectatorum fabula:
hi sciunt, quī hic adfuerunt. uōbīs post narrauerō.
#CAL# quid nunc agimus. Ps. Liberam hodiē tuam amicam amplexabere.
#CAL# egone. Ps. Tū istic ipsus, inquam, sī quidem hoc uiuet caput.
sī modō mihi hominem inuenietis propere. Char. Qua facie. Ps. Malum,
callidum, doctum, quī quandō principium prehenderit,
porrō sua uirtūte teneat quid sē facere oporteat.
atque quī hic nōn uisitatus saepe sit. Char. #S# seruos est,
numquid refert. Ps. Immō multō mauolō quam liberum.
#CHAR# posse opinor mē dare hominem tibi malum et doctum domo,
quī ā patre aduenit Carystō nec dum exiit ex aedibus
quoquam neque Athenas aduenit umquam ante hesternum diem.
#PS# bene iuuas. sed quinque inuentis opus est argenti minis
mutuis, quās hodiē reddam: nam huius mihi debet pater.
#CHAR# egō dabo, ne quaere aliunde. Ps. O hominem opportunum mihī.
etiam opust chlamyde et machaera et petasō. Char. Possum ā mē dare.
#PS# di immortales, nōn Charinus mihi hic quidem, sed Copiast.
sed istic seruos, ex Carystō quī hic adest, ecquid sapit.
#CHAR# hircum ab alis. Ps. Manuleatam tunicam habere hominem addecet.
ecquid is homō habet aceti in pectore. Char. Atque acidissumī.
#PS# quid, sī opus sit ut dulce promat indidem, ecquid habet. Ch. Rogas.
murrinam, passum, defrutum, mellam, mel quoiuismodī.
quīn in corde īnstruere quondam coepit pantopolium.
#PS# eugepae, lepide, Charine, meō mē ludō lamberas.
sed quid nōmen esse dicam egō isti seruō. Char. Simiae.
#PS# scitne in rē aduorsa uorsari. Char. Turbō nōn aeque citust.
#PS# ecquid argutust. Char. Malorum facinorum saepissime.
#PS# quid cum manifestō tenetur. Char. Anguillast, elabitur.
#PS# ecquid is homō scitust. Char. Plebi scitum nōn est scitius.
#PS# probus homō est, ut praedicare tē audiō. Char. Immō sī scias,
ubi tē aspexerit, narrabit ultrō quid sēsē uelis.
sed quid es acturus. Ps. Dicam. ubi hominem exornauero,
subditiuom fieri egō illum militis seruom uolō.
sumbolum hunc ferat lenoni cum quinque argenti minis,
mulierem ab lenone abducat: em tibi omnem fabulam.
ceterum quō quicque pactō faciat, ipsi dixerō.
#CAL# quid nunc igitur stamus. Ps. Hominem cum ornamentis omnibus
exornatum adducite ad mē iam ad trapezitam Aeschinum.
sed properate. Cal. Prius illī erimus quam tū.—Ps. Abite ergō ocius.
quidquid incerti mī in animō prius aut ambiguom fuit,
nunc liquet, nunc defaecatumst cor mihī. nunc peruiumst:
omnēs ordine sub signis ducam legiones meas,
aui sinistra, auspiciō liquidō atque ex <mea> sententia.
cōnfidentia est inimicos meos mē posse perdere.
nunc ibō ad forum atque onerabō meis praeceptis Simiam,
quid agat, ne quid titubet, docte ut hanc ferat fallaciam.
iam egō hoc ipsum oppidum expugnatum faxō erit lenonium.

III.I
Puer Cui seruitūtem di danunt lenoniam
puero, atque eidem sī addunt turpitudinem,
ne illī, quantum egō nunc corde cōnspiciō meo,
malam rem magnam multasque aerumnas danunt.
uelut haec mī euenit seruitus, ubi egō omnibus
paruis magnisque miseriis praefulcior:
neque egō amatorem mī inuenire ullum queo,
quī amet mē, ut curer tandem nitidiuscule.
nunc huic lenoni hodiē est natalis dies:
interminatus est ā minimō ad maximum,
sī quis nōn hodiē munus misisset sibi,
eum crās cruciatū maximō perbitere.
nunc nesciō hercle rebus quid faciam meis.
neque egō illud possum, quod illī quī possunt solent.
nunc, nisi lenoni munus hodiē misero,
crās mihi potandus fructus est fullonius.
eheu, quam illae rei egō etiam nunc sum paruolus.
atque edepol, ut nunc male eum metuō miser,
sī quispiam det quī manus grauior siet,
quamquam illud aiunt magnō gemitū fieri,
comprimere dentes uideor posse aliquō modō.
sed comprimenda est mihi uox atque oratiō:
erus eccum recipit sē domum et ducit coquom.

III.II
Balliō Forum coquinum quī uocant, stulte uocant,
nam nōn coquinum est, uerum furinum est forum.
nam egō sī iuratus peiorem hominem quaererem
coquom, nōn potui, quam hunc quem duco, ducere,
multiloquom gloriosum īnsulsum inutilem.
quīn ob eam rem Orcus recipere ad sē hunc noluit,
ut esset hic quī mortuis cenam coquat.
nam hic sōlus illis coquere quod placeat potest.
Cocus #S# mē arbitrabare istō pacto, ut praedicas,
cur conducebas. Bal. Inopia: alius nōn erat.
sed cur sedebas in foro, sī eras coquos,
tū sōlus praeter aliōs. Coc. Egō dicam tibi:
hominum uitiō egō sum factus improbior coquos,
nōn meopte ingeniō. Bal. Qua istuc ratione. Coc. Eloquar.
quia enim, cum extemplō ueniunt conductum coquom,
nēmō illum quaerit quī optimus et carissimust:
illum conducunt potius quī uilissimust.
hoc egō fui hodiē sōlus obsessor forī.
illī drachmissent miseri: mē nēmō potest
minoris quisquam nummō ut surgam subigere.
nōn egō item cenam condiō ut alii coqui,
quī mihi condita prata in patinis proferunt,
boues quī conuiuas faciunt herbasque oggerunt,
eās herbas herbis aliīs porrō condiunt:
indunt coriandrum, feniculum, alium, atrum holus,
apponunt rumicem, brassicam, betam, blitum,
eō laserpici libram pondō diluont,
teritur sinapis scelera, quae illis quī terunt
prius quam triuerunt oculi ut extillent facit.
ei hominēs cenas ubi coquont, cum condiunt,
nōn condimentis condiunt, sed strigibus,
uiuis conuiuis intestina quae exedint.
hoc hic quidem hominēs tam breuem uitam colunt,
quom hasce herbas huius modi in suom aluom congerunt,
formidulosas dictu, nōn essū modō.
quās herbas pecudes nōn edunt, hominēs edunt.
#BAL# quid tu. diuinis condimentis utere,
quī prorogare uitam possis hominibus,
quī ea culpes condimenta. Coc. Audacter dicitō.
nam uel ducenos annos poterunt uiuere
meas quī essitabunt escas quās condiuerō.
nam egō cocilendrum quandō in patinas indidi
aut cepolendrum aut maccidem aut secaptidem,
eaepse sēsē [patinae] feruefaciunt ilicō.
haec ad Neptuni pecudes condimenta sunt:
terrestris pecudes cicimalindrō condio,
hapalocopide aut cataractria. Bal. At tē Iuppiter
dique omnēs perdant cum condimentis tuis
cumque tuis istis omnibus mendaciis.
#COC# sine sis loqui mē. Bal. Loquere, atque i in malam crucem.
#COC# ubi omnēs patinae feruont, omnis aperiō:
is odos dimissis manibus in caelum uolat.
#BAL# odos dimissis manibus. Coc. Peccaui īnsciēns.
#BAL# quidum. Coc. Dimissis pedibus uolui dicere.
eum odorem cenat Iuppiter cottidie.
#BAL# sī nusquam is coctum, quidnam cenat Iuppiter.
#COC# it incenatus cubitum. Bal. I in malam crucem.
istacine causa tibi hodiē nummum dabo.
#COC# fateor equidem esse mē coquom carissumum.
uerum prō pretiō faciō ut opera appareat
mea quō conductus ueniō. Bal. Ad furandum quidem.
#COC# an tū inuenire postulas quemquam coquom
nisi miluinis aut aquilinis ungulis.
#BAL# an tū coquinatum tē ire quoquam postulas,
quīn ibi cōnstrictis ungulis cenam coquas.
nunc adeō tu, quī meus es, iam edicō tibi,
ut nostra properes amoliri omnia,
tum ut huius oculos in oculis habeas tuis:
quoquō hic spectabit, eō tū spectatō simul.
sī quō hic gradietur, pariter progrediminō.
manum sī protollet, pariter profertō manum:
suom sī quid sumet, id tū sinitō sumere.
sī nostrum sumet, tū tenetō altrīnsecus.
sī iste ibit, ito, stabit, astatō simul.
sī conquiniscet istic, conquiniscitō.
item his discipulis priuos custodes dabō.
#COC# habe modō bonum animum. Bal. Quaeso, quī possum, doce,
bonum animum habere quī tē ad mē adducam domum.
#COC# quia sorbitione faciam egō hodiē tē mea,
item ut Medea Peliam concoxit senem,
quem medicamentō et suis uenenis dicitur
fecisse rursus ex sene adulescentulum,
item egō tē faciam. Bal. Eho, an etiam es ueneficus.
#COC# immō edepol uērō hominum seruator. Bal. Ehem,
quanti istuc unum mē †coquinare perdoces.
#COC# quid. Bal. Vt tē seruem, ne quid surripias mihī.
#COC# sī credis, nummō. sī nōn, ne mina quidem.
sed utrum tū amicis hodiē an inimicis tuis
daturuss cenam. Bal. Pol egō amicis scilicet.
#COC# quīn tuos inimicos potius quam amicos uocas.
nam egō ita conuiuis cenam conditam dabō
hodiē atque ita suaui suauitate condiam:
ut quisque quicque conditum gustauerit,
ipsus sibi faciam ut digitos praerodat suos.
#BAL# Quaesō hercle, prius quam quoiquam conuiuae dabis,
gustatō tute prius et discipulis dato,
ut praerodatis uostras furtificas manus.
#COC# fortasse haec tū nunc mihi nōn credis quae loquor.
#BAL# molestus ne sis, nimium [iam] tinnis. nōn taces.
em illic egō habitō. intrō abi et cenam coque.
propera. Puerquin tū is accubitum, et conuiuas cedo,
corrumpitur iam cena.—Bal. Em, subolem sis uide:
iam hic quoque scelestus est, coqui sublingulō.
profectō quid nunc prīmum caueam nescio,
ita in aedibus sunt fures, praedō in proxumō est.
nam mī hic uicinus apud forum paulō prius,
pater Calidori, opere edixit maxumo,
ut mihi cauerem ā Pseudolō seruō suo,
ne fidem ei haberem. nam eum circum ire in hunc diem,
ut mē, sī posset, muliere interuorteret.
eum promisisse firmiter dīxit sibi,
sēsē abducturum ā mē dolis Phoenicium.
nunc ibō intrō atque edicam familiaribus,
profectō ne quis quicquam credat Pseudolō.—

IV.I
Pseudolus #S# umquam quemquam di immortales uoluere esse auxiliō adiutum,
tum mē et Calidorum seruatum uolunt esse et lenonem extinctum,
quom tē adiutorem genuerunt mihi tam doctum hominem atque astutum.
sed ubi illic est. sumne egō homō īnsipiēns, quī haec mecum egomet loquar sōlus.
dedit uerba mihi hercle, ut opinor:
malus cum malō stulte cauī.
tum pol egō interii, homō sī ille abiit, neque hoc opus quod uolui hodiē efficiam.
sed eccum uideō uerbeream statuam: ut it, ut magnifice īnfert sēsē.
ehem, tē hercle egō circumspectabam, nimis metuebam male, ne abiisses.
Simia Fuit meum officium ut facerem, fateor.
#PS# ubi restiteras. Sim. V.I mihi libitum est.
#PS# istuc * egō satis sciō. Sim. Quor ergō quod scis mē rogas.
#PS# at hoc uolō monere tē. Sim. Monendus ne mē moneas.
#PS# nimis tandem egō aps tē contemnor.
#SIM# quippe egō tē ni contemnam,
stratioticus homō quī cluear.
#PS# iam hoc uolō quod occeptumst agī. Sim. Numquid agere aliud mē uides.
#PS# ambula ergō citō. Sim. Immō otiose uolō.
#PS# haec ea occasiost: dum ille dormit, uolō
tū prior ut occupes adire.
#SIM# quid properas. placide, ne time.
ita ille faxit Iuppiter,
ut ille palam ibidem adsiet,
quisquis illest, quī adest ā milite.
numquam edepol erit ille potior
Harpax quam egō. habe animum bonum:
pulchre egō hanc explicatam tibi rem dabō.
sic egō illum dolis atque mendaciis
in timorem dabō militarem aduenam,
ipsus sēsē ut neget esse eum quī siet
meque ut esse autumet quī ipsus est. Ps.quī potest.
#SIM# occidis mē, cum istuc rogitas. Ps. O hominem lepidum.
#SIM# tē quoque etiam dolis atque mendaciis,
quī magister mihi es, antidibo, ut scias.
#PS# iuppiter tē mihi seruet. Sim. Immō mihī.
sed uide, ōrnātus hic mē satin condecet.
#PS# optume habet. Sim. Estō.
#PS# tantum tibi bonī di immortales duint quantum tū tibi optes.
nam sī exoptem, quantum dignuss tantum dent, minus nihilō sit.
neque egō hoc homine quemquam uīdī magis malum et maleficum.
#SIM# tun id mihi. Ps. Taceō.
sed egō quae tibi bona dabō et faciam, sī hanc sobrie rem accurassis.
#SIM# potin ut taceas. memorem immemorem facit quī monet quod memor meminit.
teneō, omnia in pectore condita sunt, meditati sunt mihi doli docte.
#PS# probus est hic homō. Sim. Neque hic est neque egō. Ps. At uide ne titubes. Sim. Potin ut taceas.
#PS# ita mē di ament—Sim. Ita nōn facient: mera iam mendacia fundes.
#PS# Vt egō ob tuam, Simia, perfidiam tē amō et metuō et magni faciō.
#SIM# egō istuc aliīs dare condidici: mī optrudere nōn potes palpum.
#PS# Vt egō accipiam tē hodiē lepide, ubi effeceris hoc opus, Sim. Ha ha hae.
#PS# lepidō uictu, uino, unguentis et inter pocula pulpamentis.
ibidem una aderit mulier lepida, tibi sauia super sauia quae det.
#SIM# lepide accipis mē. Ps. Immō sī efficies, tum faxō magis <id> dicas.
#SIM# nisi effecero, cruciabiliter carnifex mē accipitō.
sed propera mihi mōnstrare, ubi sit os lenonis aedium.
#PS# tertium hoc est. Sim. St, tace, aedes hiscunt. Ps. Credo, animō malest
aedibus. Sim. quid iam. Ps.quia edepol ipsum lenonem euomunt.
#SIM# illicinest. Ps. Illic est. Sim. Mala mercist * * Ps. Illuc sis uide,
ut trānsuersus, nōn prouersus cedit, quasi cancer solet.


IV.II
Balliō Minus malum hunc hominem esse opinor quam esse cēnsebam coquom,
nam nihil etiam dum harpagauit praeter cyathum et cantharum.
#PS# heus tu, nunc occasiō est et tempus. Sim. Tecum sentiō.
#PS# ingredere in uiam dolose: egō hic in īnsidiis erō.
#SIM# habui numerum sedulō: hoc est sextum ā porta proxumum
angiportum, in id angiportum mē deuorti iusserat.
quotumas aedis dixerit, id egō admodum incertō sciō.
#BAL# quis hic homō chlamydatus est aut unde est aut quem quaeritat.
peregrina facies uidetur hominis atque ignobilis.
#SIM# sed eccum quī ex incertō faciet mihi quod quaerō certius.
#BAL# ad mē adit recta. unde egō hominem hunc esse dicam gentium.
#SIM# heus tu, quī cum hirquina barba stas, responde quod rogō.
#BAL# eho, an nōn prius salutas. Sim. Nulla est mihi salus dataria.
B. Nam pol hinc tantumdem accipies. Ps. Iam inde ā principiō probe.
#SIM# ecquem in angiportō hoc hominem tū nouisti. tē rogō.
#BAL# egomet mē. Sim. Pauci istuc faciunt hominēs quod tū praedicas,
nam in forō uix decumus quisque est quī ipsus sēsē nouerit.
#PS# saluos sum, iam philosophatur. Sim. Hominem egō hic quaerō malum,
legirupam, impurum, peiurum atque impium. Bal. #M# quaeritat,
nam illa mea sunt cognomenta. nōmen sī memoret modō.
quid est ei hominī nōmen. Sim. Lenō Balliō. Bal. Sciuin ego.
ipse egō is sum, adulescēns, quem tū quaeris. Sim. Tune es Ballio.
#BAL# egō enim uērō is sum. Sim. Vt uestituss, es perfossor parietum.
#BAL# crēdō, in tenebris, cōnspicatus sī sis mē, apstineas manum.
#SIM# erus meus tibi mē salutem multam uoluit dicere.
hanc epistulam accipe ā mē, hanc mē tibi iussit dare.
#BAL# quis is homost quī iussit. Ps. Perii, nunc homō in mediō lutost.
nōmen nescit, haeret haec rēs. Bal. Quem hanc misisse ad mē autumas.
#SIM# nosce imāginem: tute eius nōmen memoratō mihi,
ut sciam tē Ballionem esse ipsum. Bal. Cedō mī epistulam.
#SIM# accipe et cognosce signum. Bal. Oh, Polymachaeroplagides
purus putus est ipsus. nouī. heus, Polymachaeroplagides
nōmen est. Sim. Sciō iam mē rēctē tibi dedisse epistulam,
postquam Polymachaeroplagidem elocutus nōmen es.
#BAL# quid agit is. Sim. Quod homō edepol fortis atque bellator probus.
sed propera hanc pellegere quaesō epistulam (ita negotium est),
atque accipere argentum actutum mulieremque emittere.
nam necessest hodiē Sicyoni mē esse aut crās mortem exsequi,
ita erus meus est imperiosus. Bal. Noui, notis praedicas.
#SIM# propera pellegere epistulam ergō. Bal. Id ago, sī taceas modō.
miles lenoni Ballioni epistulam
cōnscriptam mittit Polymachaeroplagides,
imagine obsignatam quae inter nōs duō
conuenit olim. ¤  sumbolust in epistula.
[uideo, et cognoscō signum. sed in epistula
nullam salutem mittere scriptam solet.
#SIM# ita militaris disciplinast, Balliō:
manū salutem mittunt beneuolentibus.
eadem malam rem mittunt maleuolentibus.
sed, ut occepisti, perge opera experirier
quid epistula ista narret. Bal. Ausculta modō.]
 ¤ Harpax calator meus est, ad tē quī uenit— ¤ 
tun es is Harpax. Sim. Egō sum, atque ipse ἅρπαξ quidem.
#BAL#  ¤ Qui epistulam istam fert. ab eō argentum accipi,
cum eō simitū mulierem mitti uolō.
salutem scriptam dignum est dignis mittere:
tē sī arbitrarem dignum, misissem tibī. ¤ 
#SIM# quid nunc. Bal. Argentum des, abducas mulierem.
#SIM# Vter remoratur. Bal.quīn sequere ergō intrō.—Sim. Sequor.—

IV.III
#PS# peiorem egō hominem magisque uorsute malum
numquam edepol quemquam uīdī, quam hic est Simia.
nimisque egō illum hominem metuō et formidō male,
ne malus item erga mē sit ut erga illum fuit,
ne in rē secunda nunc mī obuertat cornua,
sī occasionem capsit quī sit <mihi> malus.
atque edepol equidem nolo, nam illī bene uolō.
nunc in metū sum maximo, triplici modō:
prīmum omnium iam hunc comparem metuō meum,
ne deserat med atque ad hostis trānseat.
metuō autem, ne erus redeat etiam dum ā foro,
ne capta praeda capti praedones fuant.
quom haec metuō, metuō ne ille hūc Harpax aduenat
prius quam hinc hic Harpax abierit cum muliere.
perii hercle, nimium tarde egrediuntur foras.
cor conligatis uasis expectat meum,
sī nōn educat mulierem secum simul,
ut exulatum ex pectore aufugiat meō.
uictor sum, uici cautos custodes meos.

IV.IV
Simia Ne plora, nescis ut rēs sit, Phoenicium,
uerum haud multō post faxō scibis accubāns.
nōn egō tē ad illum ducō dentatum uirum
Macedoniēnsem, quī tē nunc flentem facit:
cuiam esse tē uis maxime, ad eum ducere:
Calidorum haud multō post faxō amplexabere.
#PS# quid tū intus quaesō desedisti quam diu.
mihi cor retunsumst oppugnandō pectore.
#SIM# occasionem repperisti, uerbero,
ubi perconteris mē, īnsidiis hostilibus.
quīn hinc metimur gradibus militariis.
#PS# atque edepol, quamquam nequam homō es, rēctē mones.
ite hac triumphi ad cantharum recta uia.—

IV.u
Balliō Hahae, nunc demum mī animus in tutō est loco,
postquam iste hinc abiit atque abduxit mulierem.
iube nunc uenire Pseudolum, scelerum caput,
et abducere ā mē mulierem fallaciis.
conceptis hercle uerbis, satis certō scio,
egō periurare mē mauellem miliēns,
quam mī illum uerba per deridiculum dare.
nunc deridebō hercle hominem, sī conuenerō.
uerum in pistrinō crēdō, ut conuenit, fore.
nunc egō Simonem mī obuiam ueniat uelim,
ut mea laetitia laetus promiscam siet.

IV.VI
#SIM# Visō quid rērum meus V.Ixes egerit,
iamne habeat signum ex arce Ballionia.
#BAL# ō fortunate, cedō fortunatam manum,
Simō. Sim. quid est. Ba. Iam—Sim. quid iam. Bal. Nihil est quod metuas. Sim. quid est.
uenitne homō ad tē. Bal. Non. Sim. quid est igitur bonī.
#BAL# minae uiginti sanae et saluae sunt tibi,
hodiē quās aps tē est īnstipulatus Pseudolus.
#SIM# Velim quidem hercle. Bal. Roga mē uiginti minas,
sī ille hodiē illa sit potitus muliere
sīue eam tuō gnatō hodiē, ut promisit, dabit,
[roga opsecrō hercle, gestiō promittere.]
omnibus modis tibi esse rem ut saluam scias.
atque etiam habetō mulierem donō tibī.
#SIM# nullum periclumst, quod sciam, stipularier,
ut concepisti uerba: uiginti minas
dabin. Bal. Dabuntur. Sim. Hoc quidem actumst haū male.
[sed conuenistin hominem. Bal. Immō ambō simul.
#SIM# quid ait. quid narrat. quaeso, quid dīxit tibi.
#BAL# nugas theatri, uerba quae in comoediis
solent lenoni dici, quae pueri sciunt:
malum et scelestum et peiurum aibat esse mē.
#SIM# pol haū mentitust. Bal. Ergō haud iratus fui:
nam quanti refert ei nec rēctē dicere,
quī nihili faciat quique īnfitias nōn eat.]
#SIM# quid est. quid nōn metuam ab eō. id audire expetō.
#BAL# quia numquam abducet mulierem iam, nec potest,
ā mē. meministin tibi mē dudum dicere,
eam ueniisse militi Macedonio.
#SIM# meminī. Bal. Em illius seruos hūc ad mē argentum attulit
et obsignatum sumbolum, Sim. quid postea.
#BAL# quī inter mē atque illum militem conuenerat:
is secum abduxit mulierem haū multō prius.
#SIM# bonan fide istuc dicis. Bal. unde ea sit mihi.
#SIM# Vide modo, ne illic sit contechnatus quippiam.
#BAL# epistula atque imagō mē certum facit.
quīn illam [quidem iam] in Sicyonem ex urbe abduxit modō.
#SIM# bene hercle factum. quid egō cessō Pseudolum
facere ut det nōmen ad molas coloniam.
sed quis hic homō est chlamydatus. Bal. Non edepol scio,
nisi ut obseruemus quō eat aut quam rem gerat.

IV.VII
Harpax Malus et nequam est homō quī nihili erī imperium sui seruos facit,
nihilist autem suom quī officium facere immemor est, nisi est admonitus.
nam quī liberos [esse] ilicō sē arbitrantur,
ex cōnspectū erī sī sui sē abdiderunt,
luxantur, lustrantur, comedunt quod habent, ei nōmen diu
seruitutis ferunt.
nec bonī ingeni quicquam in is inest,
nisi ut improbis sē artibus teneant. †
cum his mihi nec locus
nec sermō conuenit neque is umquam nobilis fuī.
ego, ut mī imperatumst, etsī abest, hic adesse erum arbitror.
nunc egō illum metuō,
quom hic nōn adest, ne quom adsiet metuam. ei rei operam dabō.
nam in taberna usque adhuc, sī ueniret Syrus,
cui dedi sumbolum, mānsi, uti iusserat:
lenō ubi esset domī, mē aibat arcessere.
uerum ubi is nōn uenit nec uocat,
ueniō hūc ultro, ut sciam, quid rei sit, ne illic homō mē ludificetur.
neque quicquamst melius, quam ut hoc pultem atque aliquem euocem hinc intus.
lenō argentum hoc uolō
ā mē accipiat atque amittat mulierem mecum simul.
#BAL# heus tū. Sim. quid uis. Bal. Hic homō meus est. Sim. quidum. Bal.quia praeda haec meast:
scortum quaerit, habet argentum. iam admordere hunc mihi lubet.
#SIM# iamne illum comessurus es. Bal. Dum recēns est
dator, dum calet, deuorari decet iam.
bonī mē uiri pauperant, improbi augent.
poplō strenui, mī improbi usui sunt.
#SIM# malum quod tibi di dabunt, sic scelestuss.
#HAR# #M# nunc commoror, quom hās foris nōn ferio, ut sciam,
sitne Balliō domī.
#BAL# Venus mī haec bona dat, quom hos hūc adigit
lucrifugas, damnicupidos, quī sē suamque aetatem bene curant,
edunt, bibunt, scortantur: illī sunt aliō ingeniō atque tu,
quī neque tibi bene esse patere et illis quibus est inuides.
#HAR# heus ubi estis uōs. Bal. Hic quidem ad mē recta habet rectam uiam.
[H. Heus ubi estis uōs. B. Heus adulescēns, quid istic debetur tibi.]
bene egō ab hoc praedatus ibō. noui, bona scaeuast mihī.
#HAR# ecquis hoc aperit. Bal. Heus chlamydate, quid istic debetur tibi.
#HAR# aedium dominum lenonem Ballionem quaeritō.
#BAL# quisquis es, adulescēns, operam fac compendi quaerere.
#HAR# quid iam. Bal.quia tute ipsus ipsum praesēns praesentem uides.
#HAR# tune is es. Sim. Chlamydate, caue sis tibi ā curuō īnfortuniō
atque in hunc intende digitum: hic lenō est. Bal. At hic est uir bonus.
sed, tu, bone uir, flagitare saepe clamore in foro,
quom libella nusquamst, nisi quid lenō hic subuenit tibī.
#HAR# quīn tū mecum fabulare. Bal. Fabulor. quid uis tibi.
#HAR# argentum accipias. BAL. Iamdudum, sī des, porrexi manum.
#HAR# accipe: hic sunt quinque argenti lectae numeratae minae.
hoc tibi erus mē iussit ferre Polymachaeroplagides,
quod deberet, atque ut mecum mitteres Phoenicium.
#BAL# erus tuos—Har. Ita dicō. Bal. Miles—Har. Ita loquor. Bal. Macedonius—
#HAR# admodum, inquam. Bal. Te ad mē misit Polymachaeroplagides.
#HAR# Vera memoras. Bal. Hoc argentum ut mihi dares. Har. #S# tū quidem es
lenō Balliō. BAL. Atque ut ā mē mulierem tū abduceres.
H. Ita. B. Phoenicium esse dīxit. H. Recte meministī. B. Mane.
iam redeō ad tē. Har. At maturate propera, nam properō: uides
iam diem multum esse. Bal. Videō: hunc aduocare etiam uolō.
mane modō istic, iam reuertar ad tē. quid nunc fit, Simo.
quid agimus. manufestō hunc hominem teneō, quī argentum attulit.
#SIM# quidum. BAL. An nescis quae sit haec rēs. Sim. Iuxta cum ignarissimis.
#BAL# pseudolus tuos allegauit hunc, quasi ā Macedoniō
milite esset. Sim. Haben argentum ab homine. Bal. Rogitas quod uides.
#SIM# heus, mementō ergō dimidium istinc mihi de praeda dare:
commune istuc esse oportet. Bal. quid, malum. id totum tuom est.
#HAR# Quam mox mī operam das. Bal. Tibi dō equidem. quid nunc mī es auctor, Simo.
#SIM# exploratorem hunc faciamus ludos suppositicium,
adeō donicum ipsus sēsē ludos fieri sēnserit.
#BAL# sequere. quid ais. nempe tū illius seruos es. Har. Planissume.
#BAL# Quanti tē emit. Har. Suarum in pugna uirium uictoria.
nam egō eram domī imperator summus in patria mea.
#BAL# an etiam umquam ille expugnauit carcerem, patriam tuam.
#HAR# contumeliam sī dices, audies. Bal. Quotumō die
ex Sicyone hūc peruenisti. Har. Alterō ad meridie.
#BAL# strenue mehercle iistī. Sim. Quamuis pernix hic est homō:
ubi suram aspicias, scias posse eum—gerere crassas compedes.
#BAL# quid ais. tune etiam cubitare solituss in cunis puer.
#SIM# scilicet. Bal. Etiamne facere solitus es—scin quid loquar.
#SIM# scilicet solitum esse. Har. Sanine estis. Bal. quid hoc quod tē rogo.
noctū in uigiliam quandō ibat miles, quom tū ibas simul,
conueniebatne in uaginam tuam machaera militis.
#HAR# i in malam crucem. Bal. Ire licebit tamen tibi hodiē temperī.
#HAR# quīn tū mulierem mī emittis, aut redde argentum. Bal. Mane.
#HAR# quid maneam. Bal. Chlamydem hanc commemora quanti conductast. Har. quid est.
#SIM# quid meret machaera. Har. Elleborum hisce hominibus opus est. Bal. Ehō.
#HAR# mitte. Bal. quid mercedis petasus hodiē dominō demeret.
#HAR# quid domino. quid somniatis. mea quidem haec habeō omnia,
meō peculiō empta. Bal. Nempe quod femina summa sustinent.
#HAR# Vncti hi sunt senes, fricari sēsē ex antiquō uolunt.
#BAL# Responde, opsecrō hercle, uērō seriō hoc quod tē rogō:
quid meres. quantillō argentō tē conduxit Pseudolus.
#HAR# quis istic Pseudolust. BAL. Praeceptor tuos, quī tē hanc fallaciam
docuit, ut fallaciis hinc mulierem ā mē abduceres.
#HAR# Quem tū Pseudolum, quās tū mihi praedicas fallacias.
quem egō hominem † nullius coloris nouī. Bal. Non tū istinc abis.
nihil est hodiē hic sucophantis quaestus: proin tū Pseudolō
nunties abduxisse alium praedam, quī occurrit prior
Harpax. Har. Is quidem edepol Harpax egō sum. Bal. Immō edepol esse uis.
purus putus hic sucophanta est. Har. Egō tibi argentum dedi
et dudum, adueniēns extemplo, sumbolum seruō tuo,
erī imagine obsignatam epistulam, hic ante ostium.
#BAL# meō tū epistulam dedisti seruō. quoi seruō. Har. Surō.
#BAL# nōn cōnfidit sycophanta hic [nequam est] nugis: meditatus malest.
[edepol hominem uerberonem Pseudolum, ut docte dolum
commentust: tantundem argenti quantum miles debuit
dedit huic atque hominem exornauit, mulierem quī abduceret.]
nam illam epistulam ipsus uerus Harpax hūc ad mē attulit.
#HAR# harpax egō uocor, egō seruos sum Macedonis militis.
egō nec sycophantiose quicquam agō nec malefice,
neque istum Pseudolum mortalis quī sit noui neque sciō.
#SIM# tu, nisi mirumst, leno, plane perdidisti mulierem.
#BAL# edepol ne istuc magis magisque metuō, quom uerba audiō.
mihi quoque edepol iamdudum ille Surus cor perfrigefacit,
sumbolum quī ab hoc accepit. mira sunt ni Pseudolust.
ehō tu, qua facie fuit, dudum quoi dedisti sumbolum.
#HAR# Rufus quidam, uentriosus, crassis suris, subniger,
magnō capite, acutis oculis, ore rubicundo, admodum
magnis pedibus. Bal. Perdidisti, postquam dixisti pedes.
Pseudolus fuit ipsus. actumst de mē. iam morior, Simō.
#HAR# hercle tē haū sinam emoriri, nisi mī argentum redditur,
uiginti minae. Sim. Atque etiam mihi aliae uiginti minae.
#BAL# auferen tū id praemium ā mē, quod promisi per iocum.
#SIM# de improbis uiris auferri praemium et praedam decet.
#BAL# saltem Pseudolum mihi dedas. Sim. Pseudolum egō dedam tibi.
quid deliquit. dixin, ab eō tibi ut caueres, centiēns.
#BAL# perdidit mē. Sim. At mē uiginti modicis multauit minis.
#BAL# quid nunc faciam. Har. #S# mī argentum dederis, tē suspenditō.
#BAL# di tē perdant. sequere sis mē ergō hac ad forum, ut soluam. Har. Sequor.
#SIM# quid ego. Bal. Peregrinos absoluam, crās agam cum ciuibus.
Pseudolus mihi centuriata habuit capitis comitia,
quī illum ad mē hodiē adlegauit, mulierem quī abduceret.
sequere tū. nunc ne expectetis, dum hac domum redeam uia.
ita rēs gestast: angiporta haec certum est cōnsectarier.
#HAR# sī graderere tantum quantum loquere, iam esses ad forum.—
#BAL# certumst mī hunc emortualem facere ex natali die.—

IV.VIII
#SIM# bene egō illum tetigi, bene autem seruos inimicum suom.
nunc mihi certum est aliō pactō Pseudolō īnsidias dare,
quam in aliīs comoediis fit, ubi cum stimulis aut flagris
īnsidiantur: at egō iam intus promam uiginti minas,
quās promisi sī effecisset. obuiam ei ultrō deferam.
nimis illic mortalis doctus, nimis uorsutus, nimis malus.
superauit dolum Troianum atque V.Ixem Pseudolus.
nunc ibō intro, argentum promam, Pseudolō īnsidias dabō.—

V.I
Pseudolus quid hoc. sicine hoc fit, pedes. statin an nōn.
an id uoltis, ut mē hinc iacentem aliquis tollat.
nam hercle sī cecidero, uestrum erit flagitium.
pergitin pergere. ah, seruiendum mihi
hodiē est. magnum hoc uitium uinō est:
pedes captat prīmum, luctator dolosust.
profectō edepol egō nunc probe habeō madulsam:
ita uictū excurato, ita magnis munditiis <et> dis dignis,
itaque in locō festiuō sumus festiue acceptī.
quid opust mē multas agere ambages. hoc
est hominī quam ob rem uitam amet,
hic omnēs uoluptates, in hoc omnēs uenustates sunt:
deis proximum esse arbitror.
nam ubi amāns complexust amantem, ubi ad labra labella adiungit,
ubi alter alterum bilingui manifestō inter sē prehendunt,
ubi mammam mammicula opprimit aut, sī lubet, corpora conduplicantur,
manū candida cantharum dulciferum propinat amicissima amicō:
ibi iam neque esse alium alii odiosum
nec molestum nec sermonibus morologis uti,
unguenta atque odores, lemniscos, corollas
dari dapsiles, nōn enim parce promi
(uictum ceterum ne quis mē roget):
hoc egō modō atque erus minor hunc diem sumpsimus prothyme,
postquam opus meum omne ut uolui perpetraui hostibus fugatis.
illos accubantis, potantis, amantis
cum scortis reliqui, et meum scortum ibidem,
suō cordi atque animō opsequentes. sed postquam
exurrexi, orant med ut saltem.
ad hunc mē modum intuli illis satis facete,
nimis ex discipulina, quippe egō quī
probe Ionica perdidicī. sed palliolatim amictus
sic haec incessī ludibundus.
plaudunt <et>  ¤ parum ¤  clamitant mī, ut reuertar.
occepi denuo, hoc modō: nolui
idem. amicae dabam mē meae,
ut mē amaret: ubi circumuortor, cadō:
id fuit naenia ludō.
itaque dum enitor, prox, iam paene inquinaui pallium.
nimiae tum uoluptati edepol
fui ob casum. datur cantharus: bibī.
commutō ilicō pallium, illud posiuī.
inde hūc exii, crapulam dum amouerem.
nunc ab erō ad erum meum maiorem ueniō foedus commemoratum.
aperite, aperite, heus, Simoni mē adesse aliquis nuntiate.

V.II
#SIM# Vox uiri pessumi mē exciet foras.
sed quid hoc. quō modo. quid uideō ego.
#PS# cum corona ebrium Pseudolum tuom.
#SIM# libere hercle hoc quidem. sed uide statum.
num mea gratia pertimescit magis.
cogito, saeuiter blanditerne adloquar.
sed mē hoc uotat uim facere nunc
quod fero, sī qua in hoc spes sitast mihī.
#PS# Vir malus uirō optumō obuiam it.
#SIM# di tē ament, Pseudole. fū i in malam crucem.
#PS# cur egō adflictor. Sim. quid tu, malum, in os igitur mī ebrius inructas.
#PS# molliter sic tene mē, caue ne cadam:
nōn uides mē ut madide madeam.
#SIM# Quae istaec audaciast, tē sic interdius
cum corolla ebrium incedere. Ps. Lubet.
#SIM# quid, lubet. pergin ructare in os mihi.
#PS# suauis ructus mihi est. sic sine, Simō.
#SIM# crēdō equidem potesse tē, scelus,
Massici montis uberrumos quattuor
fructus ebibere in hora una. Ps. Hiberna additō.
#SIM# haū male mones, sed dic tamen,
unde onustam celocem agere tē praedicem.
#PS# cum tuō filiō perpotaui modō.
sed, Simo, ut probe tactus Balliō est!
quae tibi dīxī, ut effecta reddidi!
#SIM# pessumuss homō. Ps. Mulier haec facit.
cum tuō filiō libera accubat.
#SIM# Ómnia, ut quicque egisti, ordine sciō.
#PS# quid ergō dubitas dare mī argentum. Sim. Ius petis, fateor. tene.
#PS# at negabas daturum esse tē mihī.
onera hunc hominem atque mē cōnsequere hac. Sim. Egone istum onerem. Ps. Onerabis, sciō.
#SIM# quid egō huic hominī faciam. satin ultrō et argentum aufert et mē inridet.
#PS# Vae uictis. Sim. Vorte ergō umerum.
#PS# em. Sim. Hoc egō numquam ratus sum
fore mē, ut tibi fierem supplex.
heū heū heū. Ps. Desine. Sim. Doleō. Ps. Ni doleres tu, egō dolerem.
#SIM# quid. hoc auferen, Pseudole mī, aps tuō ero. Ps. Lubentissimō corde atque animō.
#SIM# nōn audes, quaeso, aliquam partem mihi gratiam facere hinc argenti.
#PS# nōn: mē dices auidum esse hominem nam hinc numquam eris nummō diuitior.
neque tē meī tergi misereret, sī hoc nōn hodiē ecfecissem.
#SIM# erit ubi tē ulciscar, sī uiuō. Ps. quid minitare. habeō tergum.
#SIM# age sane igitur. Ps. Redī. Sim. quid redeam. Ps. Redi modō: nōn eris deceptus.
#SIM# Redeō. Ps. Simul mecum <i> potatum. Sim. Egone eam. Ps. Fac quod tē iubeō:
sī is, aut dimidium aut plus etiam faxō hinc feres. Sim. Eo, duc mē quō uis.
#PS# quid nunc. numquid iratus es aut mihi aut filiō propter hās rēs, Simo. Sim. Nil profectō. Ps. I hac.
#BAL# tē sequor. quīn uocas spectatores simul.
#PS# hercle mē isti haū solent
uocare, neque ergō egō istos.
uerum sī uoltis adplaudere atque adprobare
hunc gregem et fabulam,
in crastinum uōs uocabō.

RVDēns
PROLOGUS
Arcturusqui gentes omnēs mariaque et terras mouet,
eius sum ciuis ciuitate caelitum.
ita sum, ut uidetis, splendēns stella candida,
signum quod semper tempore exoritur suō
hic atque in caelō: nōmen Arcturō est mihī.
[noctū sum in caelō clarus atque inter deōs,
inter mortalis ambulō interdius.
at alia signa de caelō ad terram accidunt.]
quī est imperator diuom atque hominum Iuppiter,
is nōs per gentis alium alia disparat,
quī facta hominum, mōrēs, pietatem et fidem
noscamus, ut quemque adiuuet opulentia.
quī falsas litis falsis testimoniis
petunt quique in iure abiurant pecuniam,
eorum referimus nomina exscripta ad Iouem.
cotidie ille scit quis hic quaerat malum:
quī hic litem apisci postulant peiuriō
mali, rēs falsas quī impetrant apud iudicem,
iterum ille eam rem iudicatam iudicat.
maiore multa multat quam litem auferunt.
bonos in aliīs tabulis exscriptos habet.
atque hoc scelesti in animum inducunt suom,
Iouem sē placare posse donis, hostiis:
et operam et sumptum perdunt. id eō fit quia
nihil ei acceptumst ā periuris supplicī.
facilius sī quī pius est ā dis supplicāns,
quam quī scelestust, inueniet ueniam sibī.
idcircō moneō uōs egō haec, quī estis bonī
quique aetatem agitis cum pietate et cum fide:
* * *
retinete porro, post factum ut laeteminī.
nunc, hūc qua causa ueni, argūmentum ēloquar.
primumdum huic esse nōmen urbi Diphilus
Cyrenas uoluit. illic habitat Daemones
in agrō atque uilla proxima propter mare,
senex, quī hūc Athenis exul uenit, haū malus.
neque is adeō propter malitiam patria caret,
sed dum aliōs seruat sē impediuit interim,
rem bene paratam comitate perdidit.
huic filiola uirgō periit paruola.
eam de praedone uir mercatur pessumus,
is eam hūc Cyrenas lenō aduexit uirginem.
adulescēns quidam ciuis huius Atticus
eam uidit ire ē ludō fidiciniō domum,
amāre occēpit: ad lenonem deuenit,
minis triginta sibi puellam destinat
datque arrabonem et iure iurandō alligat.
is leno, ut sē aequom est, flocci nōn fēcit fidem
neque quod iuratus adulescenti dixerat.
ei erat hospes par sui, Siculus senex
scelestus, Agrigentinus, urbis proditor.
is illius laudare īnfit formam uirginis
et aliarum itidem quae eius erant mulierculae.
īnfit lenoni suadere, ut secum simul
eat in Siciliam: ibi esse hominēs uoluptarios
dicit, potesse ibi eum fieri diuitem.
[ibi esse quaestum maximum meretricibus.]
persuadet. nauis clanculum conducitur,
quidquid erat noctū in nauem comportat domō
lenō. adulescenti quī puellam ab eō emerat
ait sēsē Veneri uelle uotum soluere
(id hic est Veneris fanum) et eō ad prandium
uocauit adulescentem hūc. ipse hinc ilicō
cōnscendit nauem, auehit meretriculas.
adulescenti alii narrant ut rēs gesta sit,
lenonem abiisse. ad portum adulescēns uenit:
illōrum nauis longe in altum abscesserat.
egō quoniam uideō uirginem asportarier,
tetuli ei auxilium et lenoni exitium simul:
increpui hibernum et fluctus moui maritimos.
nam Arcturus signum sum omnium acerrimum:
uehemēns sum exoriēns, cum occidō uehementior.
nunc ambō in saxo, lenō atque hospes, simul
sedent eiecti: nauis cōnfracta est eis.
illa autem uirgō atque altera itidem ancillula
de naui timidae desuluerunt in scapham.
nunc eās ab saxō fluctus ad terram ferunt
ad uillam illius, exul ubi habitat senex,
cuius deturbauit uentus tectum et tegulas.
et seruos illic est eius, quī egreditur foras.
adulescēns hūc iam adueniet, quem uidebitis,
quī illam mercatust de lenone uirginem.
ualete, ut hostes uestri diffidant sibī.—

I.I
Sceparniō Prō di immortales, tempestatem cuius modi
Neptunus nōbīs nocte hac misit proxima.
detexit uentus uillam—quid uerbis opust.
nōn uentus fuit, uerum alcumena Euripidi,
ita omnis de tectō deturbauit tegulas.
inlustrioris fēcit fenestrasque indidit.

I.II
Plesidippus Et uōs ā uestris abduxi negotiis
neque id processit qua uōs duxi gratia,
neque quiui ad portum lenonem prehendere.
sed mea desidia spem deserere nolui:
eō uōs, amici, detinui diutius.
nunc hūc ad Veneris fanum ueniō uisere,
ubi rem diuinam sē facturum dixerat.
#SCEP# sī sapiam, hoc quod mē mactat concinnem lutum.
#PLES# prope mē hic nesciō quis loquitur. Daemones Heus, Sceparniō.
#SCEP# quī nominat mē. Daem.quī prō tē argentum dedit.
#SCEP# Quasi mē tuom esse seruom dicas, Daemones.
#DAEM# lutō usust multo, multam terram cōnfode.
uillam integundam intellegō totam mihi,
nam nunc perlucet ea quam cribrum crebrius.
#PLES# pater salueto, amboque adeō. Daem. Saluos sis.
#SCEP# sed utrum tū masne an femina es, quī illum patrem
uoces. Pl. Vir sum equidem. Sc. Quaere uir porrō patrem.
#DAEM# filiolam egō unam habui, eam unam perdidī.
uirile sexus numquam ullum habuī. Ples. At di dabunt.
#SCEP# tibi quidem hercle, quisquis es, magnum malum,
quī oratione [nos] hic occupatos occupes.
#PLES# isticine uōs habitatis. Scep. quid tū id quaeritas.
quon furatum mox uenias, uestigas loca.
#PLES# peculiosum esse addecet seruom et probum,
quem erō praesente † praetereat oratiō
aut quī inclementer dicat hominī liberō.
#SCEP# et impudicum et impudentem hominem addecet
molestum ultrō aduenire ad alienam domum,
cui debeatur nil. Daem. Tace, Sceparniō.
quid opust, adulescēns. Ples. Istic īnfortunium,
quī praefestinet, ubi erus adsit, praeloquī.
sed nisi molestumst, paucis percontarier
uolō egō ex tē. Daem. Dabitur opera, atque in negotiō.
#SCEP# quīn tū in paludem is exicasque harundinem,
quī pertegamus uillam, dum sudumst. Daem. Tace.
tū sī quid opus est dice. Ples. Dic quod tē rogo,
ecquem tū hic hominem crispum, incanum uideris,
malum, periurum, palpatorem—Daem. Plurimos,
nam egō propter eius modi uiros uiuō miser.
#PLES# hic dico, in fanum Veneris quī mulierculas
duas secum adduxit, quique adornaret sibi
ut rem diuinam faciat, aut hodiē aut herī.
#DAEM# nōn hercle, adulescēns, iam hos dies complusculos
quemquam istic uīdī sacruficare, neque potest
clam mē esse sī quī sacruficat: semper petunt
aquam hinc aut ignem aut uascula aut cultrum aut ueru
aut aulam extarem, aut aliquid—quid uerbis opust.
Veneri paraui uasa et puteum, nōn mihī.
nunc interuallum iam hos dies multos fuit.
#PLES# Vt uerba praehibes, mē periisse praedicas.
#DAEM# mea quidem hercle causa saluos sis licet.
#SCEP# heus tu, quī fana uentris causa circumis,
iubere meliust prandium ornari domī.
#DAEM# fortasse tū hūc uocatus es ad prandium,
ille quī uocauit nullus uenit. Ples. Admodum.
#SCEP# nullumst periclum tē hinc ire inprānsum domum:
Cererem tē meliust quam Venerem sectarier:
amori haec curat. triticō curat Ceres.
#PLES# deludificauit mē illic homō indignis modis.
#DAEM# prō di immortales, quid illuc est, Sceparnio,
hominum secundum litus. Scep. Vt mea est opinio,
propter uiam illī sunt uocati ad prandium.
#DAEM# quī. Scep.quia post cenam, crēdō, lauerunt herī.
#DAEM# cōnfracta nauis in mari est illis. Scep. Ita est.
at hercle nōbīs uilla in terra et tegulae. Daem. Hui,
homunculi quanti estis. eiecti ut natant.
#PLES# ubi sunt i hominēs, obsecro. Daem. Hac ad dexteram
(uiden.) secundum litus. Ples. Videō. sequiminī.
utinam is sit quem egō quaero, uir sacerrimus.
ualete.—Scep. #S# nōn moneas, nosmet meminimus.
sed, ō Palaemon, sancte Neptuni comes,
quī Herculis socius esse diceris,†
quod facinus uideō. Daem. quid uides. Scep. Mulierculas
uideō sedentis in scapha solas duas.
ut adflictantur miserae. euge euge, perbene,
ab saxō auortit fluctus ad litus scapham,
neque gubernator umquam potuit <rēctius>.
nōn uidisse undas mē maioris cēnseō.
saluae sunt, sī illos fluctus deuitauerint.
nunc, nunc periclumst. <unda> eiecit alteram.
at in uadost, iam facile enabit. eugepae,
[uiden alteram illam ut fluctus eiecit foras.]
surrexit, horsum sē capessit. salua rēs.
desiluit haec autem altera in terram ē scapha.
ut prae timore in genua in undas concidit.
saluast, euasit ex aqua. iam in litore est.
sed dextrouorsum auorsa it in malam crucem.
hem, errabit illaec hodiē. Daem. quid id refert tua.
#SCEP# sī ad saxum quō capessit, ea deorsum cadit,
errationis fecerit compendium.
#DAEM# sī tū de illārum cenaturus uesperi es,
illis curandum cēnseo, Sceparnio,
sī apud mē essurus, mihi dari operam uolō.
#SCEP# bonum aequomque oras. Daem. Sequere mē hac ergō.—Scep. Sequor.—

I.III
Palaestra Nimiō hominum fortunae minus miserae memorantur,
* * experiundō iis datur acerbum.
* * hoc deō complacitumst, mē hoc ornatū ornatam in incertas
regiones timidam eiectam.
hancine egō ad rem natam <esse mē> miseram memorabo.
hancine egō partem capiō ob pietatem praecipuam.
nam hoc mī haud laborist, laborem hunc potiri,
sī erga parentem aut deōs mē impiauī.
sed id sī parate curaui ut cauerem,
tum hoc mī indecore, inique, inmodeste
datis, dī. nam quid habebunt sibi signi impii posthac,
sī ad hunc modum est innoxiis honor apud uōs.
nam mē sī sciam <in uōs> fecisse aut parentis
sceleste, minus mē miserer.
sed erile scelus mē sollicitat, eius mē impietas male habet.
is nauem atque omnia perdidit in mari:
haec bonorum eius sunt reliquiae. etiam quae simul
uecta mecum in scaphast, excidit. egō nunc sola sum.
quae mihi sī foret salua saltem, labor
lenior esset hic mī eius opera.
nunc quam spem aut opem aut cōnsili quid capessam.
ita hic sola solis locis compotita sum.
hic saxa sunt, hic mare sonat,
neque quisquam homō mihi obuiam uenit.
* * *
hoc quod induta sum, summae opes oppido,
nec cibō nec locō tecta quō sim sciō:
quae mihist spes, qua mē uiuere uelim.
nec loci gnara sum, nec uīdī aut hic fuī.
saltem aliquem uelim quī mihi ex his locis
aut uiam aut semitam mōnstret, ita nunc
hac an illac eam, incerta sum cōnsilī.
nec prope usquam hic quidem cultum agrum cōnspicor.
algor, error, pauor, mē omnia tenent.
haec parentes meī haud scitis miseri,
mē nunc miseram esse ita uti sum.
libera egō prognata fui maxume, nequiquam fuī.
nunc quī minus seruio, quam sī serua forem nata.
neque quicquam umquam illis profuit quī mē sibi eduxerunt.

I.iu
Ampelisca quid mihi meliust, quid magis in remst, quam ā corpore uitam ut secludam.
ita male uiuō atque ita mihi multae in pectore sunt curae exanimales.
ita rēs sē habent: uitae haū parco, perdidi spem qua mē oblectabam.
omnia iam circumcursaui atque omnibus latebris perreptaui
quaerere cōnseruam, uoce oculis auribus ut peruestigarem.
neque eam usquam inueniō neque quō eam neque qua quaeram cōnsultumst,
neque quem rogitem respōnsorem quemquam interea conuenio,
neque magis solae terrae solae sunt quam haec loca atque hae regiones.
neque sī uiuit, eam uiua umquam quīn inueniam desistam.
#PAL# Quoianam uox mihi prope hic sonat.
#AMP# pertimui, quis hic loquitur prope.
#PAL# spes bona, obsecro, subuenta mihi,
exime ex hoc miseram metū.
#AMP# certō uox muliebris auris tetigit meas.
#PAL# mulier est, muliebris uox mī ad auris uenit.
num ampelisca obsecrō est. Amp. Ten, Palaestra, audio.
#PAL# quīn uoco, ut mē audiat, nomine illam suo.
ampelisca. Amp. Hem quis est. Pal. Ego, Palaestra *
#AMP# dic ubi es. Pal. Pol egō nunc in malis plurimis.
#AMP# socia sum, nec minor pars meast quam tua.
sed uidere expetō tē. Pal. Mihi es aemula.
#AMP# cōnsequamur gradū uocem. ubi es. Pal. ecce mē.
accede ad mē atque adi contra. Amp. Fit sedulō.
#PAL# cedō manum. Amp. accipe. Pal. Dic, uiuisne. obsecrō.
#AMP# tū facis mē quidem ut uiuere nunc uelim,
quom mihi tē licet tangere. ut uix mihi
crēdō egō hoc, tē tenere. obsecro, amplectere,
spes mea. ut mē omnium iam laborum leuas.
#PAL# Óccupas praeloqui quae mea oratiost.
nunc abire hinc decet nos. Amp. Quo, amabo, ibimus.
#PAL# litus hoc persequamur. Amp. Sequor quō lubet.
sicine hic cum uuida ueste grassabimur.
#PAL# hoc quod est, id necessarium est perpetī.
sed quid hoc, obsecro, est. Am. quid. Pa. Viden, amabo,
fanum [uidesne] hoc. Amp. V.I est. Pal. Ad dexteram.
#AMP# Videō decorum dis locum uiderier.
#PAL# haud longe abesse oportet hominēs hinc, ita hic lepidust locus.
<quisquis> est deus, ueneror ut nōs ex hac aerumna eximat,
miseras inopis aerumnosas ut aliquō auxiliō adiuuet.

I.u
Ptolemocratiaqui sunt quī ā patrona preces mea expetessunt.
nam uox mē precantum hūc foras excitauit.
bonam atque obsequentem deam atque haud grauatam
patronam exsequontur benignamque multum.
#PAL# iubemus tē saluere, mater. Ptol. Saluete,
puellae. sed unde
uōs ire [cum uuida ueste] dicam, obsecro, tam maestiter uestitas.
#PAL# Ílicō hinc imus, haud longule ex hoc locō.
uerum longe hinc abest unde aduectae hūc sumus.
Ptol. Nempe equō ligneō per uias caerulas
estis uectae. Pal. admodum. Ptol. Ergō aequius uōs erat
candidatas uenire hostiatasque. ad hoc
fanum ad istunc modum nōn ueniri solet.
#PAL# Quaene eiectae ē mari simus ambae, obsecro,
unde nōs hostias agere uoluisti hūc.
nunc tibi amplectimur genua egentes opum,
quae in locis nesciis nescia spe sumus,
ut tuō recipias tectō seruesque nos
miseriarumque tē ambarum uti misereat,
quibus nec locust ullus nec spes parata,
neque hoc amplius, [quam] quod uides, nōbīs quicquamst.
Ptol. Manus mihi date, exurgite ā genibus ambae.
misericordior nulla mē est feminarum.
sed haec pauperes rēs sunt inopesque, puellae:
egomet <meam> uix uitam colō. Veneri cibō meō seruiō.
#AMP# Veneris fanum, obsecro, hoc est.
Ptol. Fateor. egō huius fani sacerdos clueō.
uerum, quidquid est, comiter fiet ā mē,
quō nunc copia ualebit.
ite hac mecum. Pal. Amice benigneque honorem,
mater, nostrum habes.—Ptol. Oportet.—

II.I
Piscatores Omnibus modis quī pauperes sunt hominēs miseri uiuont,
praesertim quibus nec quaestus est, nec didicere artem ullam:
necessitate quidquid est domī id sat est habendum.
nōs iam de ornatū propemodum ut locupletes simus scitis:
hisce hami atque haec harundines sunt nōbīs quaestū et cultū.
* * ex urbe ad mare hūc prodimus pabulatum:
prō exercitū gymnasticō et palaestricō hoc habemus.
echinos, lopadas, ostreas, balanos captamus, conchas,
marinam urticam, musculos, plagusias striatas.
post id piscatum hamatilem et saxatilem aggredimur.
cibum captamus ē mari: sī euentus nōn euenit
neque quicquam captumst piscium, salsi lautique pure
domum redimus clanculum, dormimus incenatī.
atque ut nunc ualide fluctuat mare, nulla nōbīs spes est:
nisi quid conclarum capsimus, incenati sumus profectō.
nunc Venerem hanc ueneremur bonam, ut nōs lepide adiuerit hodiē.

II.II
Trachaliō Animum aduersaui sedulo, ne erum usquam praeterirem.
nam cum modō exibat foras, ad portum sē aibat ire,
mē hūc obuiam iussit sibi uenire ad Veneris fanum.
sed quos perconter commode eccos uideō astare. adibō.
saluete, fures maritimi, conchitae atque hamiotae,
famelica hominum natiō. quid agitis. ut peritis.
Pisc. Vt piscatorem aequomst, fame sitique [speque] *
#TRACH# * * ecquem adulescentem
hūc, dum hic astatis, strenua facie rubicundum fortem,
quī tres secum hominēs duceret chlamydatos cum machaeris,
uidistis <uōs> uenire * . *
Pisc. Nullum istac facie ut praedicas uenisse hūc scimus. #TRACH# ecquem
recaluom ac silanum senem, statutum, uentriosum,
tortis superciliis, contracta fronte, fraudulentum,
deōrum odium atque hominum, malum, mali uiti probrique plenum,
quī duceret mulierculas duas secum satis uenustas.
Pisc. Cum istius modi uirtutibus operisque nātus quī sit,
eum quidem ad carnificem est aequius quam ad Venerem commeare.
#TRACH# at sī uidistis, dicite. Pisc. Huc profectō nullus uenit.
uale.—#TRACH# Valete. credidi: factum est quod suspicabar,
data uerba erō sunt, lenō abit scelestus exulatum,
in nauem ascendit, mulieres auexit: hariolus sum.
is hūc erum etiam ad prandium uocauit, sceleris semen.
nunc quid mihi meliust, quam ilicō hic opperiar erum dum ueniat.
eadem, sacerdos Veneria haec sī quid amplius scit,
sī uidero, exquisiuerō: faciet mē certiorem.

II.III
Ampelisca Intellegō: hanc quae proxuma est uillam Veneris fanō
pulsare iussisti atque aquam rogare. #TRACH# cuia ad auris
uox mī aduolauit. Amp. Obsecro, quis hic loquitur. quem egō uideo.
#TR# estne Ampelisca haec quae foras ē fanō egreditur. Am. Estne hic
Trachalio, quem cōnspicor, calator Plesidippi.
#TRACH# east. Amp. Is est. Trachalio, salue. #TRACH# salue, Ampelisca.
quid agis tu. Amp. Aetatem haud malam male. #TRACH# melius ominare.
[AMPITRUŌ] Verum omnēs sapientes decet cōnferre et fabularī.
sed Plesidippus tuos erus ubi, amabo, est. #TRACH# heia uero,
quasi nōn sit intus. Amp. Neque pol est neque hūc quidem ullus uenit.
#TR# nōn uenit. Amp. Vera praedicas. Tr. Non est meum, Ampelisca.
sed quam mox coctum est prandium. Amp. Quod prandium, obsecrō tē.
#TRACH# nempe rem diuinam facitis hic. Amp. quid somnias, amabo.
#TRACH# certe hūc Labrax ad prandium uocauit Plesidippum
erum meum erus uester. Amp. Pol haud miranda facta dicis:
sī deōs decepit et hominēs, lenonum more fēcit.
#TRACH# nōn rem diuinam facitis hic uōs neque erus. Amp. Hariolare.
#TRACH# quid tū agis hic igitur. Amp. Ex malis multis metuque summō
capitalique ex periculō orbas auxilique opumque hūc
recepit ad sē Veneria haec sacerdos mē et Palaestram.
#TRACH# an hic Palaestrast, obsecro, erī meī amica. Amp. Certō.
#TRACH# inest lepos in nuntiō tuō magnus, mea Ampelisca.
sed istuc periclum perlubet quod fuerit uōbīs scire.
#AMP# cōnfracta est, mī Trachalio, hac nocte nauis nōbīs.
#TRACH# quid nauis. quae istaec fabulast. Amp. Non audiuisti, amabo,
quō pactō lenō clanculum nōs hinc auferre uoluit
in Siciliam et quidquid domī fuit in nauem imposiuit.
ea nunc perierunt omnia. #TRACH# oh, Neptune lepide, salue,
nec tē aleator nullus est sapientior. profectō
nimis lepide iecisti bolum: periurum perdidistī.
sed nunc ubi est lenō Labrax. Amp. Periit potando, opinor.
Neptunus magnis poculis hac nocte eum inuitauit.
#TRACH# crēdō hercle anancaeō datum quod biberet. ut egō amō tē,
mea Ampelisca, ut dulcis es, ut mulsa dicta dicis.
sed tū et Palaestra quomodō saluae estis. Amp. Scibis faxō.
<de> naui timidae ambae in scapham īnsiluimus, quia uidemus
ad saxa nauem ferrier. properāns exsolui restim,
dum illī timent. nōs cum scapha tempestas dextrouorsum
differt ab illis. itaque nōs uentisque fluctibusque
iactatae exemplis plurimis miserae perpetuam noctem.
uix hodiē ad litus pertulit nōs uentus exanimatas.
#TRACH# noui, Neptunus ita solet, quamuis fastidiosus
aedilis est: sī quae improbae sunt merces, iactat omnis.
#AMP# Vae capiti atque aetati tuae. #TRACH# tuo, mea Ampelisca.
sciui lenonem facere hoc, quod fēcit, saepe dīxī.
capillum promittam optimumst occipiamque hariolarī.
#AMP# cauistis ergō tū atque erus ne abiret, cum scibatis.
#TRACH# quid faceret. Amp. #S# amabat, rogas, quid faceret. adseruaret
dies noctēsque, in custodia esset semper. uerum ecastor
ut multi fēcit ita probe curauit Plesidippus.
#TRACH# cur tū istuc dicis. Amp. Res palam est. #TRACH# scin tu. etiam quī it lauatum
in balineas, cum ibi sedulō sua uestimenta seruat,
tamen surripiuntur, quippe quī quem illōrum obseruet falsust.
fur facile quī obseruat uidet: custos quī fur sit nescit.
sed duce mē ad illam ubi est. Amp. I sane in Veneris fanum hūc intro,
sedentem flentemque opprimes. #TRACH# Vt iam istuc mihi molestumst.
sed quid flet. Amp. Egō dicam tibi: hoc sēsē excruciat animī,
quia lenō ademit cistulam ei, quam habebat ubique habebat
quī suos parentis noscere posset: eam ueretur
ne perierit. #TRACH# V.Inam ea fuit cistellula. Amp. Ibidem in nauī.
conclusit ipse in uidulum, ne copia esset eius,
quī suos parentes nosceret. #TRACH# ō facinus impudicum,
quam liberam esse oporteat seruire postulare.
#AMP# nunc eam cum naui scilicet abiisse pessum in altum.
et aurum et argentum fuit lenonis omne ibidem.
T. Credō aliquem immersisse atque eum excepisse. A. Id misera maestast,
sibi eorum euenisse inopiam. #TRACH# iam istoc magis usus factost,
ut eam intrō cōnsolerque eam, ne sic sē excruciet animī.
nam multa praeter spem sciō multis bona euenisse.
#AMP# at egō etiam, quī sperauerint spem decepisse multos.
#TRACH# ergō animus aequos optimum est aerumnae condimentum.
egō eō intro, nisi quid uis.—Amp. Eas. egō quod mihi imperauit
sacerdos, id faciam atque aquam hinc de proximō rogabō.
nam extemplo, sī uerbis suis peterem, daturos dīxit.
neque digniorem cēnseō uidisse anum mē quemquam,
cui deōs atque hominēs cēnseam bene facere magis decere.
ut lepide, ut liberaliter, ut honeste atque haud grauate
timidas egentes uuidas eiectas exanimatas
accepit ad sēsē, haud secus quam sī ex sē simus natae.
ut eapse <sic> succincta aquam calefactat, ut lauemus.
nunc ne morae illī sim, petam hinc aquam, unde mī imperauit.
heus ecquis in uillast. ecquis hoc recludit. ecquis prodit.

II.IV
Sceparnioquis est quī nostris tam proterue foribus facit iniuriam.
#AMP# egō sum. Scep. Hem, quid hoc bonī est. eū edepol specie lepida mulierem.
#AMP# salue, adulescēns. Scep. Et tū multum salueto, adulescentula.
#AMP# ad uōs ueniō. Scep. Accipiam hospitio, sī mox uenies *
item ut adfectam. nam nunc nihil est quī tē manem *
sed quid ais, mea lepida, hilara. Amp. Aha, nimium familiariter
mē attrectas. Scep. Prō di immortales, Veneris effigia haec quidem est.
ut in ocellis hilaritudō est, heia, corpus cuius modi,
subuolturium—illud quidem, subaquilum uolui dicere.
uel papillae cuius modi, tum quae indoles in sauiost.
#AMP# nōn egō sum pollucta pagō. potin ut mē abstineas manum.
#SCEP# nōn licet saltem sic placide bellam belle tangere.
#AMP# otium ubi erit, tum tibi operam ludō et deliciae dabō.
nunc quam ob rem hūc sum missa, amabo, uel tū mī aias uel neges.
#SCEP# quid nunc uis. Amp. Sapienti ōrnātus quid uelim indicium facit.
#SCEP# meus quoque hic sapienti ōrnātus quid uelim indicium facit.
#AMP# haec sacerdos Veneris hinc mē petere aquam iussit ā uōbīs. †
#SCEP# at egō basilicus sum: quem nisi oras, guttam nōn feres.
nostrō illum puteum periclō et ferramentis fodimus.
nisi multis blanditiis ā mē gutta nōn ferri potest.
#AMP# cur tū aquam grauare, amabo, quam hostis hosti commodat.
#SCEP# cur tū operam grauare mihi quam ciuis ciui commodat.
#AMP# immō etiam tibi, mea uoluptas, quae uoles faciam omnia.
#SCEP# eugepae, saluos sum, haec iam mē suam uoluptātem uocat.
dabitur tibi aqua, ne nequiquam mē ames. cedō mī urnam. Amp. Cape.
propera, amabo, efferre. Scep. Manta, iam hic ero, uoluptas mea.—
#AMP# quid sacerdoti mē dicam hic demoratam tam diu.
ut etiam nunc misera timeo, ubi oculis intueor mare.
sed quid egō misera uideō procul in litore.
meum erum lenonem Siciliēnsemque hospitem,
quos periisse ambos misera cēnsebam in marī.
iam illud mali plus nōbīs uiuit quam ratae.
sed quid egō cessō fugere in fanum ac dicere haec
Palaestrae, in aram ut cōnfugiamus prius quam huc†
scelestus lenō ueniat nosque hic opprimat.
cōnfugiam hūc, ita rēs suppetit subit *

II.V
#SCEPARNIO# prō di immortales, in aqua numquam credidi
uoluptātem inesse tantam. ut hanc traxi lubēns.
nimiō minus altus puteus uisust quam prius.
ut sine labore hanc extraxi, praefiscine.
satin nequam sum, ut pote quī hodiē amāre inceperim.
em tibi aquam, mea tū belliata. em sic uolō
tē ferre honeste, ut egō fero, ut placeas mihī.
sed ubi tū es, delicata. cape aquam hanc sis. ubi es.
amat hercle mē, ut egō opinor. delituit mala.
ubi tū es. etiamne hanc urnam acceptura es. ubi es.
commodule ludis. tandem uērō serio,
etiam acceptura es urnam hanc. ubi tū es gentium.
nusquam hercle equidem illam uideō. ludos mē facit.
adponam hercle urnam iam egō hanc in media uia.
sed autem, quid sī hanc hinc abstulerit quispiam,
sacram urnam Veneris. mī exhibeat negotium.
metuō hercle ne illa mulier mī īnsidias locet,
ut comprehendar cum sacra urna Veneria.
nempe optimō <mē> iure in uinclis enicet
magistratus sī quis mē hanc habere uiderit.
nam haec litteratast, eapse cantat cuia sit.
iam hercle euocabō hinc hanc sacerdotem foras,
ut hanc accipiat urnam. accedam hūc ad fores.
heus exi, Ptolemocratia, cape hanc urnam tibi:
muliercula hanc nesciō quae hūc ad mē detulit.
intrō ferundast. repperi negotium,
siquidem his mihi ultrō adgerunda etiam est aqua.—

II.ui
Labraxqui homō sēsē miserum et mendicum uolet,†
Neptunō credat sēsē atque aetatem suam:
nam sī quis cum eō quid rei commiscuit,
ad hoc exemplum amittit ōrnātum domum.
edepol, Libertas, lepida es, quae numquam pedem
uoluisti in nauem cum Hercule una imponere.
sed ubi ille meus est hospes, quī mē perdidit.
atque eccum incedit. Charmides Quō malum properas, Labrax.
nam equidem tē nequeō cōnsequi tam strenue.
#LABR# V.Inam tē prius quam oculis uidissem meis,
malō cruciatū in Sicilia perbiteres,
quem propter hoc mihi optigit miserō malī.
#CHARM# V.Inam, quom in aedis mē ad tē adduxisti <tuas>,
in carcere illō potius cubuissem die.
deosque immortales quaeso, dum uiuas uti
omnēs tui similes hospites habeas tibī.
#LABR# malam fortunam in aedis tē adduxi meas.
quid mihi scelestō tibi erat auscultatio,
quidue hinc abitiō quidue in nauem īnscēnsio.
ubi perdidi etiam plus bonī quam mihi fuit.
#CHARM# Pol minime miror, nauis sī fractast tibi,
scelus tē et sceleste parta quae uexit bona.
#LABR# pessum dedisti mē blandimentis tuis.
#CHARM# Scelestiorem cenam cenaui tuam,
quam quae Thyestae quondam aut posita est Tereō.
#LABR# perii, animō male fit. contine quaesō caput.
#CHARM# Pulmoneum edepol nimis uelim uomitum uomas.
#LABR# eheu, Palaestra atque Ampelisca, ubi estis nunc.
#CHARM# Piscibus in alto, crēdō, praebent pabulum.
#LABR# mendicitatem mī optulisti opera tua,
dum tuis auscultō magnidicis mendaciis.
#CHARM# Bonam est quod habeas gratiam meritō mihi,
quī tē ex īnsulsō salsum feci opera mea.
#LABR# quīn tū hinc is ā mē in maxumam malam crucem.
#CHARM# Eas. easque rēs agebam commodum.
#LABR# eheu, quis uiuit mē mortalis miserior.
#CHARM# Egō multō tantō miserior quam tu, Labrax.
#LABR# quī. Ch.quia egō indignus sum, tū dignus quī sies.
#LABR# ō scirpe, scirpe, laudō fortunas tuas,
quī semper seruas gloriam aritudinis.
#CHARM# Equidem mē ad uelitationem exerceo,
nam omnia corusca prae temore fabulor.
#LABR# edepol, Neptune, es balineator frigidus:
cum uestimentis postquam aps tē abii, algeō.
#CHARM# ne thermipolium quidem ullum īnstruit,
ita salsam praehibet potionem et frigidam.
#LABR# Vt fortunati sunt fabri ferrarii,
quī apud carbones adsident: semper calent.
#CHARM# V.Inam fortuna nunc anetina uterer,
ut quom exiissem ex aqua, arerem tamen.
#LABR# quid sī aliquō ad ludos mē prō manducō locem.
#CHARM# Quapropter. Labr.quia pol clare crepitō dentibus.
#CHARM# Iure optumō mē elauisse arbitror.
L.quī. Ch.quī <un>ā auderem tecum in nauem ascendere,
quī ā fundamentō mī usque mouisti mare.
#LABR# tibi auscultaui, tū promittebas mihi
illī esse quaestum maximum meretricibus,
ibi mē conruere posse aiebas ditias.
#CHARM# Iam postulabas tē, impurata belua,
totam Siciliam deuoraturum īnsulam.
#LABR# Quaenam ballaena meum uorauit uidulum,
aurum atque argentum ubi omne compactum fuit.
#CHARM# Eadem illa, crēdō, quae meum marsuppium,
quod plenum argenti fuit in sacciperiō.
#LABR# eheu, redactus sum usque ad unam hanc tuniculam
et ad hoc misellum pallium. perii oppidō.
#CHARM# Vel cōnsociare mihi quidem tecum licet:
aequas habemus partes. Labr. Saltem sī mihi
mulierculae essent saluae, spes aliquae forent.
nunc sī mē adulescēns Plesidippus uiderit,
quō ab arrabonem prō Palaestra acceperam,
iam is exhibebit hic mihi negotium.
#CHARM# quid, stulte, ploras. tibi quidem edepol copiast,
dum lingua uiuet, quī rem soluas omnibus.

II.uii
Sceparniō quid illuc, opsecro, negotist quod duae mulierculae
hic in fanō Veneris signum flentes amplexae tenent,
nesciō quem metuentes miserae. nocte hac aiunt proxuma
sē iactatas, atque eiectas hodiē esse aiunt ē marī.
#LABR# opsecrō hercle, adulescēns, ubi istaec sunt quās memoras mulieres.
#SCEP# hic in fanō Veneris. Labr. Quot sunt. Scep. Totidem quot egō et tū sumus.
#LABR# nempe meae. Scep. Nempe nesciō istuc. Labr. Qua sunt facie. Scep. Scitula.
uel egō amāre utramuis possum, sī probe adpotus siem.
#LABR# nempe puellae. Scep. Nempe molestus es. i uise, sī lubet.
#LABR# meas oportet intus esse hic mulieres, mī Charmides.
#CHARM# Iuppiter tē perdat, et sī sunt, et sī nōn sunt tamen.
#LABR# intrō rumpam iam hūc in Veneris fanum.—Charm. In barathrum mauelim.
opsecro, hospes, da mihi aliquid ubi condormiscam locī.
#SCEP# istic ubi uis condormisce. nēmō prohibet, publicum est.
#CHARM# At uides mē ōrnātus ut sim uestimentis uuidis:
recipe mē in tectum, da mihi uestimenti aliquid aridi,
dum arescunt mea. in aliquō tibi gratiam referam locō.
#SCEP# tegillum eccillud, mihi unum id aret. id sī uis, dabō:
eodem amictus, eodem tectus esse soleo, sī pluit.
tū istaec mihi datō: exarescent faxō. Charm. Ehō an tē paenitet,
in mari quod elaui, ni hic in terra iterum eluam.
#SCEP# eluas tū an exunguare, ciccum nōn interduim.
tibi egō numquam quicquam credam, nisi sī acceptō pignore.
tū uel suda uel peri algu, uel tū aegrota uel uale.
barbarum hospitem mī in aedis nil moror. sat litiumst.—
#CHARM# Iamne abis. uenalis illic ductitauit, quisquis est.
nōn est misericors. sed quid egō hic astō īnfelix uuidus.
quīn abeō hūc in Veneris fanum, ut edormiscam hanc crapulam,
quam potaui praeter animī quam libuit sententiam.
quasi uinis Graecis Neptunus nōbīs suffudit mare,
itaque aluom prodi sperauit nōbīs salsis poculis.
quid opust uerbis. sī inuitare nōs paulisper pergeret,
ibidem obdormissemus: nunc uix uiuos amisit domum.
nunc lenonem quid agat intus uisam, conuiuam meum.—

III.I

#DAEMONES# miris modis di ludos faciunt hominibus:
[mirisque exemplis somnia in somnis danunt]
ne dormientis quidem sinunt quiescere.
uelut egō hac nocte quae praecessit proxima
mirum atque īnscitum somniaui somnium.
ad hirundininum nidum uisa est simia
ascēnsionem ut faceret admolirier
* * *
neque eās eripere quibat inde. postibi
uidetur ad mē simia adgredirier,
rogare scalas ut darem utendas sibī.
egō ad hoc exemplum simiae respondeo,
* * *
natas ex Philomela † atque ex Progne esse hirundines.
agō cum illa, ne quid noceat meis popularibus.
atque illa animō iam fieri ferocior.
uidetur ultrō mihi malum minitarier.
in iūs uocat med. ibi egō nesciō quō modō
iratus uideor mediam arripere simiam.
concludō in uincla bestiam nequissimam.
nunc quam ad rem dicam hoc attinere somnium,
numquam hodiē quiui ad coniecturam euadere.
sed quid hic in Veneris fanō meae uiciniae
clamoris oritur. animus mirat<ur meus.>

III.II
#TRACHALIO# prō cyrenēnses populares, uostram egō implorō fidem,
agricolae, accolae propinqui quī estis his regionibus,
ferte opem inopiae atque exemplum pessumum pessum date.
uindicate, ne impiorum potior sit pollentia
quam innocentum, quī sē scelere fieri nolunt nobiles.
statuite exemplum impudenti, date pudori praemium,
facite hic lege potius liceat quam ui uictō uiuere.
currite hūc in Veneris fanum, uostram iterum implorō fidem,
quī prope hic adestis quique auditis clamorem meum,
ferte suppetias quī Veneri Veneriaeque antistitae
more antiquō in custodelam suom commiserunt caput,
praetorquete iniuriae prius collum quam ad uōs peruenat.
Da. quid istuc est negoti. Tr. Per egō haec genua tē optestor, senex,
quisquis es—Daem.quīn tū ergō omitte genua et quid sit mī expedi
<quod tu>multues. #TRACH# teque orō et quaeso, sī speras tibi
hoc annō multum futurum sirpe et laserpicium
eamque euenturam exagogam Capuam saluam et sospitem,
atque ab lippitudine usque siccitas ut sit tibi,
[Daem. Sanun es. #TRACH# seū tibi cōnfidis fore multam magudarim]
ut tē ne pigeat dare operam mihi quod tē orabo, senex.
#DAEM# at egō tē per crura et talos tergumque obtestor tuom,
ut, tibi ulmeam ni deesse speres uirgidemiam
et tibi euenturam hoc annō uberem messem mali,
ut mī istuc dicas negoti quid sit, quod tumultues.
#TRACH# quī lubet maledicere. equidem tibi bona optaui omnia.
#DAEM# bene equidem tibi dico, quī tē digna ut eueniant precor.
#TR# Obsecro, hoc praeuortere ergō. Da. quid negotist. Tr. Mulieres
duae innocentes intus hic sunt, tui indigentes auxilī,
quibus aduorsum iūs legesque īnsignite iniuria hic
facta est fitque in Veneris fanō. tum sacerdos Veneria
indigne adflictatur. Daem.quis homō est tanta cōnfidentia,
quī sacerdotem uiolare audet. sed eae mulieres
quae sunt. aut quid is iniqui fit. #TRACH# sī das operam, ēloquar.
Veneris signum sunt amplexae. nunc <homō audacissimus>
eās deripere uolt. eās ambas esse oportet <liberas>.
#DAEM# quis istic est quī deōs tam parui pendit. <paucis expedi>.
#TRACH# fraudis sceleris parricidi periuri plenis<simus>,
legirupa impudēns impurus inuerecundissimus,
unō uerbō absoluam, lenost: quid illum porrō praedicem.
#DAEM# edepol īnfortuniō hominem praedicas donabilem.
#TRACH# quī sacerdoti scelestus faucis interpresserit.
#DAEM# at malō cum magnō suō fēcit hercle. ite istinc foras,
Turbalio, Sparax. ubi estis. #TRACH# i obsecrō intro, subueni
illis. Daem. Iterum haud imperabō. sequimini hac. #TRACH# age nunciam,
iube oculos elidere, itidem ut sepiis faciunt coquī.
#DAEM# proripite hominem pedibus hūc itidem quasi occisam suem.—
#TRACH# audiō tumultum. opinor, lenō pugnis pectitur.
nimis uelim improbissimō hominī malas edentauerint.
sed eccas ipsae hūc egrediuntur timidae ē fanō mulieres.

III.III
Palaestra Nunc id est cum omnium copiarum atque opum,
auxilī, praesidi uiduitas nōs tenet.
<nulla nunc> speculast quae salutem afferat,
<nec quam in> partem ingredi persequamur
<scimus: tanto> in metū nunc sumus ambae,
<tanta> importunitas tantaque iniuria
<facta in> nōs est modō hic intus ab nostrō ero,
quī scelestus sacerdotem anum praecipes
reppulit propulit perquam indignis modis
nosque ab signō intimō ui deripuit sua.
sed nunc sēsē ut ferunt rēs fortunaeque nostrae,
par moriri est. neque est melius morte in malis,
rebus miseris. #TRACH# quid est. quae illaec oratiost.
cessō egō hās cōnsolari. heus, Palaestra, Pal.quī uocat.
#TRACH# ampelisca. Ampelisca Óbsecro, quis est quī uocat.
#PAL# quis is est quī nominat. #TRACH# sī respexis, scies.
#PAL# Ó salutis meae spes. #TRACH# tace ac bonō animō es.
mē uide. Pal. #S# modō id liceat, uis ne opprimat,
quae uis uim mī afferam ipsa adigit. Tr. Ah, desine, nimis inepta es.
#PAL# desiste dictīs nunciam miseram mē cōnsolarī.
nisi quid rē praesidium apparas, Trachalio, acta haec rēs est.
#AMP# certumst moriri quam hunc pati <saeuire> lenonem in mē.
sed muliebri animō sum tamen: miserae <quom uenit> in mentem
mihi mortis, metus membra occupat. edepol * hunc acerbum.
T. Bonum animum habete. P. Nam, obsecro, unde <ani>mus mī inuenitur.
#TRACH# ne, inquam, timete. adsidite hic in ara. Amp. quid istaec ara
prodesse nōbīs <plus> potest quam signum in fanō hic intus
Veneris, quod amplexae modo, unde abreptae per uim miserae.
#TRACH# sedete hic modo, egō hinc uōs tamen tutabor. aram habete hanc
uōbīs prō castris, moenia hinc egō uōs defēnsabō.
praesidiō Veneris malitiae lenonis contra incedam.
#PAL# tibi auscultamus et, Venus alma, ambae tē obsecramus,
aram amplexantes hanc tuam lacrumantes, genibus nixae,
in custodelam nōs tuam ut recipias et tutere.
illos scelestos, quī tuom fecerunt fanum parui,
fac ut ulciscare nosque ut hanc tua pace aram obsidere
patiare: elautae ambae sumus opera Neptuni noctu,
ne <inuisas> habeas neue idcircō nōbīs uitiō uortas,
sī quippiamst, minus quod bene esse lautum tū arbitrare.
#TRACH# Venus, aequom hās petere intellegō: decet abs tē id impetrarī.
ignoscere his tē conuenit: metus hās id ut faciant subigit.
tē ex concha natam esse autumant, caue tū hārum conchas spernas.
sed optume eccum exit senex, patronus mihique et uōbīs.

III.IV

#DAEMONES# exi ē fano, natum quantum est hominum sacrilegissime.
uōs in aram abite sessum. sed ubi sunt. #TRACH# hūc respice.
#DAEM# optume, istuc uolueramus. iube modō accedat prope.
tun legirupionem hic nōbīs cum dis facere postulas.
pugnum in os impinge. Labr. Iniqua haec patior cum pretiō tuō.
#DAEM# at etiam minitatur audax. Labr. Ius meum ereptum est mihi,
meas mihi ancillas inuitō mē eripis. #TRACH# cedō <iudicem>
de senatū Cyrenēnsi quemuis opulentum uirum,
sī tuas esse oportet niue eās esse oportet liberas
niue in carcerem compingi <tē> est aequom aetatemque ibi
tē usque habitare, donec totum carcerem contriueris.
#LABR# nōn hodiē isti rei auspicaui, ut cum furciferō fabuler.
tē egō appellō. Daem. Cum istoc prīmum, quī tē nouit, disputa.
#LABR# tecum agō. #TRACH# at quī mecum agendumst. suntne illae ancillae tuae.
#LABR# sunt. #TRACH# agedum ergo, tange utramuis digitulō minimō modō.
L. quid sī attigero. T. Extemplō hercle egō tē follem pugilatorium
faciam et pendentem incursabō pugnis, periurissime.
#LABR# mihi nōn liceat meas ancillas Veneris de ara abducere.
#DAEM# nōn licet: est lex apud nos—Labr. Mihi cum uestris legibus
<nil quicquamst> commercī. equidem istas iam ambas educam foras.
tu, senex, sī istas amas, hūc aridō argentost opus.
sī autem Veneri complacuerunt, habeat, sī argentum dabit.
#DAEM# det tibi argentum. nunc adeō meam ut scias sententiam,
occipitō modō illis adferre uim ioculō pausillulum,
ita egō tē hinc ōrnātum amittam, tū ipsus tē ut nōn noueris.
uōs adeō, ubi egō innuerō uōbīs, ni ei caput exoculassitis,
quasi murteta iunci, item egō uōs uirgis circumuinciam.
La. Vi agis mecum. Tr. Etiam uim †proportas, flagiti flagrantia.
#LABR# tun, trifurcifer, mihi audes inclementer dicere.
#TRACH# fateor, egō trifurcifer sum, tū es homō adprime probus:
numqui minus hasce esse oportet liberas. Labr. quid, liberas.
#TRACH# atque eras tuas quidem hercle, atque ex germana Graecia.
nam altera haec est nata Athenis ingenuis parentibus.
#DAEM# quid egō ex tē audio. #TRACH# hanc Athenis esse natam liberam.
Da. Mea popularis, obsecro, haec est. Tr. Non tū Cyrenēnsis es.
#DAEM# immō Athenis nātus altusque educatusque Atticis.
#TRACH# opsecro, defende ciues tuas, senex. Daem. O filia
mea, quom hanc uideo, mearum mē absēns miseriarum commones.
trima quae periit mihi, iam tanta esset, sī uiuit, sciō.
#LABR# argentum egō prō istisce ambabus cuiae erant dominō dedī.
quid mea refert, haec Athenis natae an Thebis sient,
dum mihi rēctē seruitūtem seruiant. #TRACH# itane, impudēns.
tune hic, feles uirginalis, liberos parentibus
sublectos habebis atque indignō quaestū conteres.
nam huic alterae quae patria sit profectō nescio,
nisi sciō probiorem hanc esse, quam tē, impuratissime.
La. †Tuae istae sunt. Tr. Contende ergo, uter sit tergo—uerior:
ni offerumentas habebis pluris in tergō tuo,
quam ulla nauis longa clauos, tum egō erō mendacissimus:
postea aspicitō meum, quandō egō tuom īnspectauerō:
ni erit tam sincerum, ut quiuis dicat ampullarius
optimum esse operi faciundō corium et sincerissimum,
quid causae est quīn uirgis tē usque ad saturitatem sauciem.
quid illās spectas. quās sī attigeris, oculos eripiam tibī.
#LABR# at quī, quia uotas, utramque iam mecum abducam simul.
#DAEM# quid facies. Labr. Volcanum adducam, is Venerist aduersarius.
#TRACH# Quō illic it. Labr. Heus, ecquis hic est. heus. Daem. #S# attigeris ostium,
iam hercle tibi messis in ore fiet mergis pugneis.
Lorarius Nullum habemus ignem, ficis uictitamus aridis.
#DAEM# egō dabō ignem, siquidem in capite tuō cōnflandi copiast.
#LABR# ibō hercle aliquō quaeritatum ignem. Daem. quid quom inueneris.
La. Ignem magnum hic faciam. Da.quīn † inhumanum exuras tibi.
#LABR# immō hasce ambas hic in ara ut uiuas comburam, id uolō.
#DAEM# iam hercle egō tē barba continuō arripiam, in ignem coniciam
teque ambustulatum obiciam magnis auibus pabulum.
quom coniecturam egomet mecum facio, haec illast simia,
quae hās hirundines ex nidō uolt eripere ingratiis,
quod egō in somnis somniauī. #TRACH# scin quid tecum oro, senex.
ut illās serues, uim defendas, dum egō erum adducō meum.
D. Quaere erum atque adduce. T. At hic ne—D. Maximō malō suo,
sī attigerit sīue occeptassit. #TRACH# cura. Daem. Curatumst, abī.
#TRACH# hunc quoque adserua ipsum, ne quō abitat. nam promisimus
carnufici aut talentum magnum aut hunc hodiē sistere.
#DAEM# abi modo, egō dum hoc curabō rēctē. #TRACH# iam egō reuenerō.

III.V

#DAEM# Vtrum tu, leno, cum malō lubentius
quiescis an sic sine malo, sī copiast.
#LABR# egō quae tū loquere flocci nōn facio, senex.
meas quidem tē inuitō et Venere et summō Ioue
de ara capillō iam deripiam. Daem. Tange dum.
#LABR# tangam hercle uērō. Daem. Agedum ergo, accede hūc modō.
#LABR# iube dum recedere istos ambō illuc modō.
#DAEM# immō ad tē accedent. Labr. Non hercle equidem cēnseō.
#DAEM# quid ages, sī accedent propius. Labr. Egō recesserō.
uerum, senex, sī tē umquam in urbe offendero,
numquam hercle quisquam mē lenonem dixerit,
sī tē nōn ludos pessimos dimiserō.
#DAEM# facitō istuc quod minitare. sed nunc interim,
sī illās attigeris, dabitur tibi magnum malum.
#LABR# Quam magnum uero. Daem. Quantum lenoni sat est.
#LABR# minacias egō flocci nōn faciam tuas,
equidem hās tē inuitō iam ambas rapiam. Daem. Tange dum.
#LABR# tangam hercle uērō. Daem. Tanges, at scin quō modo.
i dum, Turbalio, curriculo, adfert<ō domo>
duas clauas. Labr. Clauas. Daem. Sed probas. propera citō.
egō tē hodiē faxō rēctē acceptum, ut dignus es.
#LABR# eheu, scelestus galeam in naui perdidī.
nunc mī opportuna hic esset, salua sī foret.
licet saltem istas mī appellare. Daem. Non licet.
ehem, optime edepol eccum clauator aduenit.
#LABR# illud quidem edepol tinnimentum est auribus.
#DAEM# age accipe illinc alteram clauam, Sparax.
age, alter istinc, alter hinc adsistite.
adsistite ambō. sic. audite nunciam:
sī hercle illic illās hodiē digitō tetigerit
inuitas, ni istunc istis inuitassitis
usque adeō donec qua domum abeat nesciat,
periistis ambō. sī appellabit quempiam,
uōs respondetote istinc istārum uicem.
sin ipse abire hinc uolet, quantum potest
extemplō amplectitote crura fustibus.
#LABR# etiam mē abire hinc nōn sinent. Daem. Dixi satis.
et ubi ille seruos cum erō hūc aduenerit,
quī erum accersiuit, itote extemplō domum.
curate haec sultis magna diligentia.—
#LABR# heū hercle, ne istic fana mutantur citō:
iam hoc Herculi est, Veneris fanum quod fuit,
ita duō destituit signa hic cum clauis senex.
nōn hercle quō hinc nunc gentium aufugiam scio,
ita nunc mī utrumque saeuit, et terra et mare.
Palaestra. Lor. quid uis. Labr. Apage, controuersia est,
haec quidem Palaestra, quae respondit, nōn mea est.
heus, Ampelisca. Lor. alter Caue sis īnfortuniō.
#LABR# Vltrō tē. signa ut hominēs satis rēctē monent.
sed uōbīs dico, heus uōs, num molestiaest,
mē adire ad illās propius. Lor. Nil nōbīs quidem.
#LABR# numquid molestum mihi erit. Lor. Nil, sī caueris.
#LABR# quid est quod caueam. Lor. Em, ā crassō īnfortuniō.
#LABR# Quaesō hercle, abire ut liceat. Lor. Abeas, sī uelis.
#LABR# bene hercle factum. habeō uōbīs gratiam.
[nōn] accedam potius. Lor. Illic astatō ilicō.
#LABR# edepol proueni nequiter multis modis.
certumst hasce hodiē usque obsidione uincere.

III.VI

Plesidippus Meamne ille amicam lenō ui, uiolentia
de ara deripere Veneris uoluit. Trachaliō Admodum.
#PLES# quīn occidisti extemplo. #TRACH# Gladius nōn erat.
Pl. Caperes aut fustem aut lapidem. Tr. quid. egō quasi canem
hominem īnsectarer lapidibus nequissimum.
#LABR# nunc pol egō perii, Plesidippus eccum adest.
conuerret iam hic mē totum cum puluisculō.
#PLES# etiamne in ara tunc sedebant mulieres,
quom ad mē profectuss ire. #TRACH# ibidem nunc sedent.
#PLES# quis illās nunc illic seruat. #TRACH# nesciō quis senex,
uicinus Veneris. is dedit operam optumam.
is nunc cum seruis seruat. egō mandaueram.
#PLES# duc mē ad lenonem recta. ubi illic est homo.
#LABR# salue. Ples. Salutem nil moror. opta ocius:
rapi tē obtortō collō mauis an trahi.
utrum uis opta, dum licet. Labr. Neutrum uolō.
#PLES# abi sane ad litus curriculo, Trachalio,
iube illos in urbem ire obuiam ad portum mihi,
quos mecum duxi, hunc quī ad carnificem traderent.
post hūc reditō atque agitatō hic custodiam.
egō hunc scelestum in iūs rapiam exulem.
age, ambula in iūs. Labr. quid egō deliqui. Ples. Rogas,
quīn arrabonem ā mē accepisti ob mulierem
et eam hinc abduxti. Labr. Non auexī. Ples. Cur negas.
#LABR# quia pol prouexi: auehere nōn quiui miser.
equidem tibi mē dixeram praestō fore
apud Veneris fanum: <num>quid muto. sumne ibi.
#PLES# in iure causam dicito, hic uerbum sat est:
sequere. Labr. Obsecrō tē, subueni mī, Charmides.
rapior optortō collō. Charmidesquis mē nominat.
#LABR# Viden mē ut rapior. Charm. Video, atque īnspectō lubēns.
#LABR# nōn subuenire mī audes. Charm.quis homō tē rapit.
#LABR# adulescēns Plesidippus. Charm. Vt nanctuss, habe.
bonō animō meliust tē in neruom conrepere.
tibi optigit quod plurimi exoptant sibī.
#LABR# quid id est. Charm. Vt id quod quaerant inueniant sibī.
#LABR# sequere, obsecro, mē. Charm. Pariter suades qualis es:
tū in neruom rapere, eō mē obsecras ut tē sequar.
etiam retentas. Labr. Periī. Ples. Verum sit uelim.
tu, mea Palaestra et Ampelisca, ibidem ilicō
manete, dum egō hūc redeō. Lor. Equidem suadeo,
ut ad nōs abeant potius, dum recipis. Ples. Placet,
bene facitis. Labr. Fures mī estis. Lor. quid, fures. rape.
#LABR# orō obsecro, Palaestra. Ples. Sequere, carnufex.
#LABR# hospes—Charm. Non sum hospes, repudiō hospitium tuom.
#LABR# sicine mē spernis. Charm. Sic agō: semel bibō.
#LABR# di tē īnfelicent.—Charm. Isti capiti dicitō.
crēdō alium in aliam beluam hominem uortier:
illic in columbum, crēdō, lenō uortitur,
nam in collumbari collus haud multō post erit.
in neruom ille hodiē nidamenta congeret.
uerum tamen ibo, ei aduocatus ut siem,
sī quī mea opera citius addici potest.—

IV.I

#DAEMONES# bene factum et uolup est, mē hodiē his mulierculis
tetulisse auxilium. iam clientas repperi,
atque ambas forma scitula atque aetatula.
sed uxor scelesta mē omnibus seruat modis,
ne quid significem quippiam mulierculis.
sed Gripus seruos noster quid rērum gerat
miror, de nocte quī abiit piscatum ad mare.
pol magis sapisset, sī dormiuisset domī,
nam nunc et operam ludos facit et retia,
ut tempestas est nunc atque ut noctū fuit.
in digitis hodiē percoquam quod ceperit,
ita fluctuare uideō uehementer mare.
sed ad prandium uxor mē uocat. redeō domum.
iam meas opplebit aures † sua uaniloquentia.—

IV.II

#GRIPUS# neptunō hās agō gratias meō patrono,
quī salsis locis incolit pisculentis,
quom mē ex suis locis pulchre ōrnātum expediuit
†templis reducem, plurima praeda onustum,
salute horiae, quae in mari fluctuosō
piscatū nouō mē uberi compotiuit.
miroque modō atque incredibili hic piscatus mihi lepide euenit,
neque piscium ullam unciam hodiē pondō cepi, nisi hoc quod ferō hic in rete.
nam ut de nocte multa impigreque exurrexi,
lucrum praeposiui sopori et quieti:
tempestate saeua experiri expetiui,
paupertatem erī quī et meam seruitūtem
tolerarem, opera haud fui parcus mea.
nimis homō nihilist quis piger est nimisque id genus odi egō male.
uigilare decet hominem quī uolt sua temperi cōnficere officia.
nōn enim illum expectare oportet, dum erus sē ad suom suscitet officium.
nam quī dormiunt libenter, sine lucrō et cum malō quiescunt.
nam egō nunc mihi, quī impiger fui,
repperi ut piger, sī uelim, siem:
hoc egō in mari [quidquid inest] repperī.
quidquid inest, graue quidem inest. aurum hic egō inesse reor.
nec mihi cōnsciust ullus homō.
nunc haec tibi occasio, Gripe optigit, ut liber s<it
nemo> ex populō praeter tē.
nunc sic faciam, sic cōnsilium est: ad erum ueniam docte atque astute.
pauxillatim pollicitabor prō capite argentum, ut sim liber.
iam ubi liber ero, igitur demum īnstruam agrum atque aedis, mancipia,
nauibus magnis mercaturam faciam, apud rēgēs rex perhibebor.
post animī causa mihi nauem faciam atque imitabor Stratonicum,
oppida circumuectabor.
ubi nobilitas mea erit clara,
oppidum magnum communibo, ei egō urbi Gripō indam nōmen,
monimentum meae famae et factis, ibi quī regnum magnum īnstituam.
magnas rēs hic agitō in mentem īnstruere. nunc hunc uidulum condam.
sed hic rex cum acetō prānsurust et sale, sine bonō pulmentō.

IV.III

#TRACHALIO# heus, mane. Grip. quid maneam. #TRACH# dum hanc tibi, quam trahis, rudentem complicō.
#GRIP# mitte modō. #TRACH# at pol egō tē adiuuō nam bonīs quod bene fit haud perit.
#GRIP# turbida tempestas heri fuit,
nil habeo, adulescēns, piscium, ne tū mihi esse postules.
nōn uides referre mē uuidum rete, sine squamosō pecu.
#TRACH# nōn edepol piscis expetō quam tui sermonis sum indigēns.
#GRIP# enicas iam mē odio, quisquis es. #TRACH# nōn sinam egō abire hinc tē. mane.
Gr. Caue sis malō. quid tu, malum, nam mē retrahis. Tr. Audī.
G. Non audiō. T. At pol quī audies post. G.quīn loquere quid uis.
#TR# ehō mane dum, est operae pretium quod tibi egō narrare uolō.
Gr. Eloquere quid id est. Tr. Vide num quispiam cōnsequitur prope nos.
#GRIP# ecquid est quod mea referat. #TRACH# scilicet.
sed bonī cōnsili ecquid in tē mihi est.
#GRIP# quid negoti est, modō dice. #TRACH# dicam, tace,
sī fidem modō das mihi tē nōn fore īnfidum.
#GRIP# dō fidem tibi, fidus ero, quisquis es. #TRACH# audī.
furtum egō uīdī quī faciebat.
noram dominum, id cui fiebat,
post ad furem egomet deueniō
feroque ei condicionem hoc pactō:
 ¤ egō istuc furtum sciō cui factum est.
nunc mihi sī uis dare dimidium,
indicium dominō nōn faciam. ¤ 
is mihi nihil etiam respondit.
quid inde aequom est dari mihi. dimidium
uolō ut dicas. Grip. Immō hercle etiam amplius,
nam nisi dat, dominō dicundum
cēnseō. #TRACH# tuō cōnsiliō faciam.
nunc aduorte animum. namque hoc omne
attinet ad tē. Grip. quid factumst.
#TR# Vidulum istum cuiust noui egō hominem iam pridem. Gr. quid est.
#TRACH# et quō pactō periit. Grip. At egō quō pactō inuentust sciō
et quī inuenit hominem noui et dominus quī nunc est sciō.
nihilō pol pluris tua hoc quam quanti illud refert mea:
egō illum noui cuius nunc est, tū illum cuius antehac fuit.
hunc homō feret ā mē nemo, ne tū tē speres potis.
#TRACH# nōn ferat sī dominus ueniat. Grip. Dominus huic, ne frustra sis,
nisi egō nēmō natust, hunc quī cepi in uenatū meō.
#TRACH# itane uero. Grip. Ecquem esse dices in mari piscem meum.
quos cum capio, siquidem cepi, meī sunt. habeō prō meis,
nec manū adseruntur neque illinc partem quisquam postulat.
in forō palam omnēs uendō prō meis uenalibus.
mare quidem commune certost omnibus. #TRACH# adsentiō:
quī minus hunc communem quaesō mī esse oportet uidulum.
in mari inuentust communī. Grip. Esne impudenter impudēns.
nam sī istuc iūs sit quod memoras, piscatores perierint.
quippe quom extemplō in macellum pisces prolati sient,
nēmō emat, suam quisque partem piscium poscant sibi,
dicant, in mari communi captos. #TRACH# quid ais, impudēns.
aususs etiam comparare uidulum cum piscibus.
eadem tandem rēs uidetur. Grip. In manū nōn est mea:
ubi demisi rete atque hamum, quidquid haesit extrahō.
meum quod rete atque hami nancti sunt, meum potissimumst.
#TR# immō hercle haud est, siquidem quod uas excepistī. Gr. Philosophe.
#TRACH# sed tū ēn umquam piscatorem uidisti, uenefice,
uidulum piscem cepisse aut protulisse ullum in forum.
nōn enim tū hic quidem occupabis omnis quaestus quos uoles:
et uitorem et piscatorem tē esse, impure, postulas.
uel tē mihi mōnstrare oportet piscis quī sit uidulus,
uel quod in mari nōn natum est neque habet squamas ne feras.
Gr. quid, tū numquam audisti esse antehac uidulum piscem. Tr. Scelus,
nullus est. Grip. Immō est profectō. ego, quī sum piscator, sciō.
uerum rarō capitur, nullus minus saepe ad terram uenit.
#TRACH# nil agis, dare uerba speras mihi tē posse, furcifer.
Gr. Quō colore est, hoc colore capiuntur pauxillulī.
sunt alii puniceō corio, magni item. atque atrī. #TRACH# sciō.
tū hercle, opino, in uidulum tē bis conuertes, nisi caues:
fiet tibi puniceum corium, postea atrum denuō.
#GRIP# Quod scelus hodiē hoc inuenī. #TRACH# Verba facimus, it dies.
uide sis, cuius arbitratū nōs uis facere. Grip. Viduli
arbitratū. * ita enim uērō. #TRACH# stultus es. Grip. Salue, Thales.
#TRACH# tū istunc hodiē nōn feres, nisi das sequestrum aut arbitrum,
quoius haec rēs arbitratū fiat. Grip. Quaeso, sanus es.
#TRACH# elleborosus sum. Grip. At egō cerritus, hunc nōn amittam tamen.
#TRACH# Verbum etiam adde unum, iam in cerebrō colaphos apstrudam tuō.
iam egō tē hic, itidem quasi peniculus nouos exurgeri solet,
ni hunc amittis, exurgebō quidquid umoris tibist.
#GRIP# tange: adfligam ad terram tē itidem ut piscem soleō polypum.
uis pugnare. #TRACH# quid opust. quīn tū potius praedam diuide.
#GRIP# hinc tū nisi malum frunisci nil potes, ne postules.
abeō egō hinc. Tr. At egō hinc offlectam nauem, ne quō abeas. mane.
#GRIP# sī tū proreta isti naui es, egō gubernator erō.
mitte rudentem, sceleste. #TRACH# mittam: omitte uidulum.
#GRIP# numquam hercle hinc hodiē ramenta fies fortunatior.
#TRACH# nōn probare pernegandō mihi potes, nisi pars datur
aut ad arbitrum reditur aut sequestrō ponitur.
#GRIP# Quemne egō excepi in mari—#TRACH# at egō īnspectaui ē litore.
#GRIP# mea opera, labore et rete et horia. #TRACH# numqui minus,
sī ueniat nunc dominus cuiust, egō quī īnspectaui procul
tē hunc habere, fur sum quam tu. Grip. Nihilō. #TRACH# mane, mastigia:
quō argumentō socius nōn sum, et fur sum. fac dum ex tē sciam.
#GRIP# nescio, neque egō istas uestras leges urbanas scio,
nisi quia hunc meum esse dicō. #TRACH# et egō item esse aiō meum.
#GRIP# mane, iam repperi quō pactō nec fur nec socius sies.
#TRACH# Quō pacto. Grip. Sine mē hinc abire, tū abi tacitus tuam uiam.
nec tū mē cuiquam indicassis neque egō tibi quicquam dabō.
tū taceto, egō mussitabō: hoc optimum atque aequissimum est.
#TRACH# ecquid condicionis audes ferre. Grip. Iam dudum ferō:
ut abeas, rudentem amittas, mihi molestus ne sies.
#TR# mane, dum referō condicionem. Gr. Te, opsecrō hercle, aufer modō.
#TRACH# ecquem in his locis nouisti. Grip. Oportet uicinos meos.
#TR# ubi tū hic habitas. Gr. Porrō illic longe usque in campis ultimis.
#TRACH# Vin quī in hac uilla habitat, eius arbitratū fieri.
#GRIP# paulisper remitte restem, dum concedō et cōnsulō.
#TRACH# fiat. Grip. Euge, salua rēs est, praeda haec perpetua est mea.
ad meum erum arbitrum uocat mē hic intra praesepis meas:
numquam hercle hodiē abiudicabit ab suō triobolum.
ne iste haud scit quam condicionem tetulerit. ibō ad arbitrum.
#TR# quid igitur. Gr. Quamquam istuc esse iūs meum certō scio,
fiat istuc potius, quam nunc pugnem tecum. #TRACH# nunc places.
#GRIP# Quamquam ad ignotum arbitrum mē appellis, sī adhibebit fidem,
etsist ignotus, notus: sī nōn, notus ignotissimust.

IV.IV
Daemones Seriō edepol, quamquam uōbīs <uolō> quae uoltis, mulieres,
metuō, propter uōs ne uxor mea med extrudat aedibus,
quae mē paelices adduxe dicet ante oculos suos.
uōs cōnfugite in aram potius quam egō. Puellae Miserae periimus.
#DAEM# egō uōs saluas sistam, ne timete. sed quid uōs foras
prosequimini. quoniam egō adsum, faciet nēmō iniuriam.
ite, inquam, domum ambō nunciam ex praesidiō praesides.
#GRIP# ō ere, salue. Daem. Salue, Gripe. quid fit. #TRACH# tuosne hic seruos est.
#GRIP# haud pudet. #TRACH# nil agō tecum. Grip. Ergō abi hinc sis. #TRACH# Quaesō responde, senex:
tuos hic seruost. Da. Meus est. Tr. Em istuc optime, quandō tuost.
iterum tē salutō. Daem. Et egō tē. tune es quī haud multō prius
abiisti hinc erum accersitum. Tr. Egō is sum. Da. quid nunc uis tibi.
#TR# nempe hic tuos est. Da. Meus est. Tr. Istuc optime, quandō tuost.
Da. quid negotist. Tr. Vir scelestus illic est. Da. quid fēcit tibi
uir scelestus. #TRACH# hominī egō isti talos subfringi uolō.
#DAEM# quid est. qua de rē litigatis nunc inter uōs. #TRACH# ēloquar.
Gr. Immō egō ēloquar. Tr. Ego, opinor, rem facessō. Gr. #S# quidem
sis pudicus, hinc facessas. Daem. Gripe, animum aduorte ac tace.
Gr. V.In istic prius dicat. Da. Audī. loquere tū. Gr. Alienon prius
quam tuō dabis orationem. #TRACH# Vt nequitur comprimī.
ita ut occepi dicere, illum quem dudum <ē fanō foras>
lenonem extrusisti, hic eius uidulum eccillum <tenet>.
Gr. Non habeō. Tr. Negas quod oculis uideo. Gr. At ne uideas uelim.
habeo, nōn habeō: quid tū mē curas quid rērum geram.
#TRACH# Quō modō habeas, id refert, iurene anne iniuria.
#GRIP# ni istum cepi, nulla causa est quīn mē condones crucī.
sī in mari reti prehendi, quī tuom potiust quam meum.
#TR# Verba dat. hoc modō rēs gesta est ut egō dicō. Gr. quid tū ais.
#TRACH# Quod primarius uir dicat: comprime hunc sis, sī tuost.
#GRIP# quid. tū idem mihi uis fieri quod erus cōnsueuit tibi.
sī ille tē comprimere solitust, hic noster nōs nōn solet.
#DAEM# Verbō illō modō ille uicit. quid nunc tū uis. dic mihī.
#TRACH# equidem egō neque partem poscō mī istinc de istoc uidulō
neque meum esse hodiē umquam dīxī. sed isti inest cistellula
huius mulieris, quam dudum dīxī fuisse liberam.
#DAEM# nempe tū hanc dicis quam esse aiebas dudum popularem meam.
#TRACH# admodum. et ea quae olim parua gestauit crepundia
istic in ista cistula īnsunt, quae isti inest in uidulō.
hoc neque isti usust, et illī miserae suppetias feret,
sī id dederit, quī suos parentis quaerat. Daem. Faciam ut det. tace.
#GRIP# nil hercle egō sum isti daturus. #TRACH# nil petō nisi cistulam
et crepundia. Grip. quid sī ea sunt aurea. #TRACH# quid istuc tua.
aurum aurō expendetur, argentum argentō exaequabitur.
#GRIP# fac sis aurum ut uideam, post egō faciam ut uideas cistulam.
#DAEM# caue malō ac tace tū. tū perge ut occepisti dicere.
#TRACH# Vnum tē obsecro, ut ted huius commiserescat mulieris,
sī quidem hic lenonis eiust uidulus, quem suspicor.
hic, nisi de opinione, certum nil dicō tibī.
#GRIP# Viden. scelestus aucupatur. #TRACH# sine mē ut occepi loquī.
sī scelesti illius est hic, cuius dico, uidulus,
haec poterunt nouisse: ostendere his iube. Grip. Ain. ostendere.
#DAEM# haud iniquom dicit, Gripe, ut ostendatur uidulus.
G. Immō hercle īnsignite inique. D. quidum. G.quia, sī ostendero,
continuō hunc nouisse dicent scilicet. #TRACH# scelerum caput,
ut tute es, item omnis cēnses esse, periuri caput.
#GRIP# omnia istaec egō facile patior, dum hic hinc ā mē sentiat.
#TRACH# at quī nunc abs tē stat, uerum hinc * ibi testimonium.
#DAEM# Gripe, aduorte animum. tū paucis expedi, quid postulas.
#TRACH# dīxī equidem, sed sī parum intellexti, dicam denuō.
hasce ambas, ut dudum dīxī, ita esse oportet liberas:
haec Athenis parua fuit uirgō surpta. Grip. Dic mihi,
quid id ad uidulum [pertinet], seruae sint istae an <fuerint> liberae.
#TRACH# omnia iterum uis memorari, scelus, ut defiat dies.
#DAEM# apstine maledictis et mihi quod rogaui dilue.
#TRACH# cistellam isti inesse oportet caudeam in istō uidulo,
ubi sunt signa quī parentes noscere haec possit suos,
quibuscum periit parua Athenis, sicuti dīxī prius.
#GRIP# iuppiter tē dique perdant. quid ais, uir uenefice.
quid, istae mutae sunt, quae prō sē fabulari nōn queant.
#TRACH# eō tacent, quia tacitast <melior> mulier semper quam loquēns.
#GRIP# tum pol tū prō portione nec uir nec mulier mihi es.
T. quidum. G.quia enim neque loquēns es neque tacēns umquam bonus.
quaeso, ēn umquam hodiē licebit mihi loqui. Daem. #S# praeterhac
<unum> uerbum faxis hodiē, egō tibi comminuam caput.
#TRACH# Vt id occepi dicere, senex, eam tē quaesō cistulam
ut iubeas hunc reddere illis. ob eam sī quid postulat
sibi mercedis, dabitur: aliud quidquid ibi est habeat sibī.
#GRIP# nunc demum istuc dicis, quoniam iūs meum esse intellegis:
dudum dimidiam petebas partem. #TRACH# immō etiam nunc petō.
#GRIP# Vidi petere miluom, etiam cum nihil auferret tamen.
#DAEM# nōn egō tē comprimere possum sine malo. Grip. #S# istic tacet,
egō tacebō. sī iste loquitur, sine mē prō parte loquī.
#DAEM# cedō modō mihi uidulum istum, Gripe. Grip. Concedam tibi,
ac, sī istōrum nil sit, ut mihi reddas. Daem. Reddetur. Grip. Tene.
#DAEM# audi nunciam, Palaestra atque Ampelisca, hoc quod loquor.
estne hic uidulus ubi cistellam tuam inesse aiebas. Pal. Is est.
#GRIP# perii hercle egō miser, uti, prius quam plane aspexit, ilicō
eum esse dīxit. Pal. Faciam egō hanc rem <ex procliua pla>nam tibī.
cistellam isti inesse oportet caudeam in istō uidulō.
ibi egō dicam quidquid inerit nominatim: tū mihi
nullum ostenderis. sī falsa dicam, frustra dixero,
uōs tamen istaec, quidquid istic inerit, uōbīs habebitis.
sed sī erunt uera, tum opsecrō tē, ut mea mī reddantur. Daem. Placet.
iūs merum oras meō quidem animō. Grip. at meō hercle <iniuriam>.
quid sī ista aut superstitiosa aut hariolast atque omnia,
quidquid īnsit, uera dicet. anne habebit hariola.
#DAEM# nōn feret, nisi uera dicet: nequiquam hariolabitur.
solue uidulum ergo, ut quid sit uerum quam prīmum sciam.
#GRIP# hoc habet, solutust. Daem. Aperī. uideō cistellam. haecinest.
#PAL# istaec est. ō meī parentes, hic uōs conclusos gero,
hūc opesque spesque uestrum cognoscendum condidī.
#GRIP# tum tibi hercle deōs iratos esse oportet, quisquis es,
quae parentis tam in angustum tuos locum compegeris.
#DAEM# Gripe, accede hūc. tua rēs agitur. tu, puella, istinc procul
dicitō quid īnsit et qua facie, memoratō omnia.
sī hercle tantillum peccassis, quod posterius postules
tē ad uerum conuorti, nugas, mulier, magnas egeris.
#GRIP# iūs bonum oras. #TRACH# edepol haud tē orat, nam tū iniuriuss.
#DAEM# loquere nunciam, puella. Gripe, animum aduorte ac tace.
#PAL# sunt crepundia. Daem. Ecca uideō. Grip. Perii in primō proeliō.
mane, ne ostenderis. Daem. Qua facie sunt. responde ex ordine.
#PAL# ēnsiculust aureolus prīmum litteratus. Daem. Dice dum,
in eō ēnsiculō litterarum quid est. Pal. Mei nōmen patris.
post altrīnsecust securicula ancipes, itidem aurea
litterata: ibi matris nōmen in securiculast. Daem. Mane.
dic, in ēnsiculō quid nōmen est paternum. Pal. Daemones.
#DAEM# di immortales, ubi loci sunt spes meae. Grip. Immō edepol meae.
#TRACH# pergite, opsecro, continuō. Grip. Placide, aut i in malam crucem.
#DAEM# loquere matris nōmen hic quid in securicula siet.
#PAL# daedalis. Daem. Di mē seruatum cupiunt. Grip. At mē perditum.
#DAEM# filiam meam esse hanc oportet, Gripe. Grip. Sit per mē quidem.
quī tē di omnēs perdant, quī mē hodiē oculis uidisti tuis,
meque adeō scelestum, quī nōn circumspexi centiēns,
prius mē ne quis īnspectaret quam rete extraxi ex aqua.
#PAL# post sicilicula argenteola et duae conexae maniculae et
sucula. Grip.quīn tū i dierecta, cum sucula et cum porculis.
#PAL# et bulla aurea est, pater quam dedit mī natali die.
#DAEM# ea est profectō. contineri quīn complectar nōn queō.
filia mea, salue. egō is sum quī tē produxi pater,
egō sum Daemones, et mater tua eccam hic intus Daedalis.
#PAL# salue, mī pater īnsperate. Daem. Salue. ut tē amplector libēns.
#TRACH# Volup est cum istuc ex pietate uestra uōbīs contigit.
#DAEM# cape dum, hunc sī potes fer intrō uidulum, age, Trachaliō.
#TRACH# ecce Gripi scelera. cum istaec rēs male euenit tibi,
Gripe, gratulor. Daem. Age eamus, mea gnata, ad matrem tuam,
quae ex tē poterit argumentis hanc rem magis exquirere,
quae tē magis tractauit magisque signa pernouit tua.—
#TRACH# eamus intrō omnēs, quandō operam promiscam damus.—
P. Sequere mē, Ampelisca.—A. Cum tē di amant, uoluptati est mihī.—
#GRIP# sumne egō scelestus, quī illunc hodiē excepi uidulum.
aut cum excepi, quī nōn alicubi in solō abstrusi loco.
credebam edepol turbulentam praedam euenturam mihi,
quia illa mihi tam turbulenta tempestate euenerat.
crēdō edepol egō illic inesse argenti et auri largiter.
quid meliust, quam ut hinc intrō abeam et mē suspendam clanculum,
saltem tantisper dum abscedat haec ā mē aegrimonia.—

IV.V

#DAEMONES# prō di immortales, quis mē est fortunatior,
quī ex improuisō filiam inueni meam.
satin sī cui hominī dei esse bene factum uolunt,
aliquō illud pactō optingit optatum piis.
egō hodiē neque speraui neque <illud> credidi:
is improuisō filiam inueni tamen.
et eam de genere summō adulescenti dabō
ingenuo, Atheniēnsi et cognatō meō.
egō eum adeō arcessi hūc ad mē quam prīmum uolō,
iussique exire hūc seruom eius, ut ad forum
iret. nondum egressum esse eum, id miror tamen.
accedam, opinor, ad fores. quid cōnspicor.
uxor complexa collō retinet filiam.
nimis paene inepta atque odiosa eius amatiost.

IV.VI

Aliquandō osculandō meliust, uxor, pausam fierī.
atque adorna, ut rem diuinam faciam, cum intrō aduenero,
Laribus familiaribus, cum auxerunt nostram familiam.
sunt domī agni et porci sacres. sed quid istum remoramini,
mulieres, Trachalionem. atque optime eccum exit foras.
Trachaliō V.I ubi erit, iam inuestigabō et mecum ad tē adducam simul
Plesidippum. Daem. Eloquere ut haec rēs optigit de filia.
eum roga, ut relinquat alias rēs et hūc ueniat. #TRACH# licet.
#DAEM# dicitō daturum meam illī filiam uxōrem. #TRACH# licet.
#DAEM# et patrem eius mē nouisse et mī esse cognatum. #TRACH# licet.
D. Sed propera. T. Licet. D. Iam hic fac sit, cena ut curetur. T. Licet.
#DAEM# omnian licet. #TRACH# licet. sed scin quid est quod tē uolō.
quod promisisti ut memineris, hodiē ut liber sim. Daem. Licet.
#TRACH# fac ut exores Plesidippum, ut mē <manū> emittat. Daem. Licet.
#TRACH# et tua filia facitō oret: facile exorabit. Daem. Licet.
#TRACH# atque ut mī Ampelisca nubat, ubi egō sim liber. Daem. Licet.
#TRACH# atque ut grātum mī beneficium factis experiar. Daem. Licet.
#TRACH# omnian licet. Daem. Licet: tibi rursum referō gratiam.
sed propera ire in urbem actutum et recipe tē hūc rursum. T. Licet.
iam hic erō. tū interibi adorna ceterum quod opust.—Daem. Licet.
Hercules istum īnfelicet cum sua licentia.
ita meas repleuit auris, quidquid memorabam, licet.

IV.VII

Gripus Quam mox licet tē compellare, Daemones.
#DAEM# quid est negoti, Gripe. Grip. De illō uidulō:
sī sapias, sapias. habeas quod di dant bonī.
#DAEM# aequom uidetur tibi, ut ego, alienum quod est,
meum esse dicam. Grip. Quodne egō inueni in mari.
#DAEM# tantō illī melius optigit quī perdidit.
tuom esse nihilō magis oportet uidulum.
#GRIP# istō tū pauper es, quom nimis sancte pius.
#DAEM# ō Gripe, Gripe, in aetate hominum plurimae
fiunt trasennae, ubi decipiuntur dolis.
atque edepol in eās plerumque esca imponitur:
quam sī quis auidus poscit escam auariter,
decipitur in trasenna auaritia sua.
ille quī cōnsulte, docte atque astute cauet,
diutine uti bene licet partum bene.
mihi istaec uidetur praeda praedatum irier,
ut cum maiore dote abeat quam aduenerit.
egone ut quod ad mē allatum esse alienum sciam,
celem. minime istuc faciet noster Daemones.
semper cauere hoc sapientis aequissimumst,
ne cōnscii sint ipsi malefici suis.
egō mihi cum † lusi nil moror ullum lucrum.
#GRIP# spectaui egō pridem comicos ad istunc modum
sapienter dicta dicere atque eis plaudier,
cum illos sapientis mōrēs mōnstrabant poplō:
sed cum inde suam quisque ibant diuorsi domum,
nullus erat illō pactō ut illī iusserant.
#DAEM# abi intro, ne molestuss, linguae tempera.
egō tibi daturus nil sum, ne tū frustra sis.
#GRIP# at egō deōs quaeso, ut quidquid in illō uidulost,
sī aurum sī argentum est, omne id ut fiat cinis.—
#DAEM# illuc est quod nōs nequam seruis utimur.
nam illic cum † seruō sī quō congressus foret,
et ipsum sēsē et illum furti adstringeret.
dum praedam habere sē cēnseret, interim
praeda ipsus esset, praeda praedam duceret.
nunc hinc intrō ibō et sacrificabo, postibi
iubebō nōbīs cenam continuō coquī.—

IV.VIII

Plesidippus Íterum mihi istaec omnia itera, mī anime, mī Trachalio,
mī liberte, mī patrone potius, immō mī pater.
repperit patrem Palaestra suom atque matrem. Trachaliō Repperit.
#PLES# et popularis est. #TRACH# opinō. Ples. Et mihi nuptura est. #TRACH# suspicor.
#PLES# cēnsen hodiē despondebit eam mihi, quaeso. #TRACH# cēnseō.
#PLES# quid. patrī etiam gratulabor cum illam inuenit. #TRACH# cēnseō.
P. quid matri eius. T. Cēnseō. P. quid ergō cēnses. T. Quod rogas,
cēnseō. Ples. Dic ergō quanti cēnses. #TRACH# egone. cēnseō.
#PLES# adsum equidem, ne cēnsionem semper facias. #TRACH# cēnseō.
P. quid sī curram. T. Cēnseō. P. An sic potius placide. T. Cēnseō.
P. Etiamne eam adueniēns salutem. T. Cēnseō. P. Etiam patrem.
T. Cēnseō. P. Post eius matrem. T. Cēnseō. P. quid postea.
etiamne adueniēns complectar eius patrem. #TRACH# nōn cēnseō.
P. quid matrem. T. Non cēnseō. P. quid eampse illam. T. Non cēnseō.
#PLES# perii, dilectum dimisit. nunc nōn cēnset, cum uolō.
T. Sanus nōn es. sequere.—P. Duc mē, mī patrone, quō libet. —

V.I

#LABRAX# quis mē est mortalis miserior quī uiuat alter hodiē,
quem ad recuperatores modō damnauit Plesidippus.
abiudicata ā mē modō est Palaestra. perditus sum.
nam lenones ex Gaudiō crēdō esse procreatos,
ita omnēs mortales, sī quid est mali lenoni, gaudent.
nunc alteram illam quae mea est uisam hūc in Veneris fanum,
saltem ut eam abducam, de bonīs quod restat reliquiarum.

V.II

#GRIPUS# numquam edepol hodiē ad uesperum Gripum īnspicietis uiuom,
nisi uidulus mihi redditur. Labr. Perii, cum mentionem
fieri audiō usquam uiduli * * quasi palō pectus tundat.
#GRIP# istic scelestus liber est: egō quī in mari prehendi
reti atque excepi uidulum, ei dare negatis quicquam.
#LABR# prō di immortales, suō mihi hic sermone arrexit aures.
#GRIP# cubitum hercle longis litteris signabō iam usquequaque,
sī quis perdiderit uidulum cum aurō atque argentō multo,
ad Gripum ut ueniat. nōn feretis istum, ut postulatis.
#LABR# meum hercle illic homō uidulum scit quī habet, ut egō opinor.
adeundus mihi illic est homō. di, quaeso, subuenite.
#GRIP# quid mē intrō reuocas. hoc uolō hic ante ostium extergere.
nam hoc quidem pol ē robigine, nōn est ē ferrō factum,
ita quantō magis extergeo, rutilum atque tenuius fit.
† nam quidem hoc uenenatumst uerum: ita in manibus cōnsenescit.
L. Adulescēns, salue. G. Di tē ament cum inrasō capite. L. quid fit.
G. Verum extergetur. L. Vt uales. G. quid tu. num medicus, quaeso, es.
#LABR# immō edepol una littera plus sum quam medicus. Grip. Tum tu
mendicus es. Labr. Tetigisti acū. Grip. Videtur digna forma.
sed quid tibi est. Labr. Hac proxima nocte in mari elauī.
cōnfracta est nauis, perdidi quidquid erat miser ibi omne.
#GRIP# quid perdidisti. Labr. Vidulum cum aurō atque argentō multō.
#GRIP# ecquid meministi, in uidulō quī periit quid ibi īnfuerit.
#LABR# quid refert, quī periit tamen. sine hoc, aliud fabulemur.
#GRIP# quid sī egō sciam quī inuenerit. uolō ex tē scire signa.
#LABR# nummi octingenti aurei in marsuppiō īnfuerunt,
praeterea centum minaria Philippa in pasceolō sorsus.
#GRIP# magna hercle praedast, largiter mercedis indipiscar.
di hominēs respiciunt: bene egō hinc praedatus ibō.
profectō huius est uidulus. perge alia tū expedire.
#LABR# talentum argenti commodum magnum inerat in crumina,
praeterea sinus, cantharus, epichysis, gaulus, cyathus.
#GRIP# papae, diuitias tū quidem habuisti luculentas.
#LABR# miserum istuc uerbum et pessimum est, habuisse, et nihil habere.
#GRIP# quid dare uelis, quī istaec tibi inuestiget indicetque.
eloquere propere celeriter. Labr. Nummos trecentos. Grip. Tricas.
L. Quadringentos. G. Tramas putidas. L.quingentos. G. Cassam glandem.
#LABR# sescentos. Grip. Curculiunculos minutos fabulare.
#LABR# dabō septingentos. Grip. Os calet tibi, nunc id frigefactas.
#LABR# mille dabō nummum. Grip. Somnias. Labr. Nihil addō. Grip. Abi igitur. Labr. Audi:
sī hercle abierō hinc, hic nōn erō. uin centum et mille. Grip. Dormis.
#LABR# eloquere quantum postules. Grip. Quō nihil inuitus addas:
talentum magnum. nōn potest triobolum hinc abesse.
proin tū uel aias uel neges. Labr. quid istic. necessum est, uideō:
dabitur talentum. Grip. Accede dum hūc: Venus haec uolō adroget tē.
#LABR# Quod tibi libet id mī impera. Grip. Tange aram hanc Veneris. Labr. Tangō.
G. Per Venerem hanc iurandum est tibī. L. quid iurem. G. Quod iubebō.
#LABR# praei uerbis quiduis. id quod domī est, numquam ulli supplicabō.
G. Tene aram hanc. L. Teneō. #C# Deiera tē mī argentum daturum
eodem die, <tui> uiduli ubi sis potitus. Labr. Fiat.
#GRIP# Venus Cýrenēnsis, testem tē testor mihi,
sī uidulum illum, quem egō in naui perdidi,
cum aurō atque argentō saluom inuestigauerō
isque in potestatem meam peruenerit,
tum egō huic Gripo, inquito, et mē tangito—
#LABR# tum egō huic Gripō (dico, Venus, ut tū audias)
talentum argenti magnum continuō dabō.
#GRIP# sī <quid> fraudassis, dic ut tē in quaestū tuō
Venus eradicet, caput atque aetatem tuam.
tecum hoc habetō tamen, ubi iuraueris.
#LABR# illaec aduorsum sī quid peccasso, Venus,
ueneror tē ut omnēs miseri lenones sient.
#GRIP# tamen fiet, etsī tū fidem seruaueris.
tū hic opperire, iam egō faxō exibit senex.
eum tū continuō uidulum reposcitō.—
#LABR# sī maxime mī illum reddiderit uidulum,
nōn egō illī hodiē debeō triobolum.
meus arbitratust, lingua quod iuret mea.
sed conticiscam: eccum exit et ducit senem.

V.III
Gripus Sequere hac. Daemones V.I istic lenost. Grip. Heus tū. em tibi, hic habet uidulum.
#DAEM# habeō et fateor esse apud mē, et, sī tuos est, habeas tibī.
omnia, ut quidquid īnfuit, ita salua sistentur tibī.
tene, sī tuost. Labr. O di immortales, meus est. salue, uidule.
D. Tuosne est. L. Rogitas. sī quidem hercle Iouis fuit, meus est tamen.
#DAEM# omnia īnsunt salua. una istinc cistella excepta est modō
cum crepundiis, quibuscum hodiē filiam inueni meam.
#LABR# Quam. Daem. Tua quae fuit Palaestra, ea filia inuentast mea.
#LABR# bene mehercle factum est. cum istaec rēs tibi ex sententia
pulchre euenit, gaudeō. Daem. Istuc facile nōn crēdō tibī.
#LABR# immō hercle, ut scias gaudere mē, mihi triobolum
ob eam ne duis, condonō tē. Daem. Benigne edepol facis.
L. Immō tū quidem hercle uērō. G. Heus tu, iam habes uidulum.
L. Habeō. G. Propera. L. quid properabo. G. Reddere argentum mihī.
L. Neque edepol tibi do, neque quicquam debeō. G. Quae haec factiō est.
nōn debes. Labr. Non hercle uērō. Grip. Non tū iuratus mihi es.
#LABR# iuratus sum, et nunc iurabo, sī quid uoluptati est mihi:
iūs iurandum rei seruandae, nōn perdendae conditum est.
#GRIP# cedō sis mihi talentum magnum argenti, periurissime.
#DAEM# Gripe, quod tū istum talentum poscis. Grip. Iuratust mihi
dare. Labr. Libet iurare. tun meō pontifex peiuriō es.
#DAEM# Qua prō rē argentum promisit hic tibi. Grip. #S# uidulum
hunc redegissem in potestatem eius, iuratust dare
mihi talentum magnum argentī. Labr. Cedō quīcum habeam iudicem,
ni dolō malō īnstipulatus sis niue etiamdum <haud> siem
quinque et uiginti annos nātus. G. Habe cum hoc. L. Aliost opus.
#DAEM# iam ab istō auferre haud <potis> sim, sī istunc condemnauerō.
promisistin huic argentum. Labr. Fateor. Daem. Quod seruō <meo>
promisisti, meum esse oportet, ne tu, leno, postules
tē hic fide lenonia uti: nōn potes. Grip. Iam tē ratuss
nactum hominem quem defraudares. dandum hūc argentum est probum:
id egō continuō huic dabō adeō, mē ut hic emittat manū.
#DAEM# Quandō ergō erga tē benignus <ego> fui atque opera mea
haec tibi sunt seruata—Grip. Immō hercle mea, ne tū dicas tua.
#DAEM# (Si sapies, tacebis) tum tē mihi benigne itidem addecet
bene merenti bene referre gratiam. Labr. Nempe prō meō
iure oras. Daem. Mirum quīn tuom iūs meō periclō aps tē expetam.
#GRIP# saluos sum, lenō labascit, libertas portenditur.
#DAEM# Vidulum istunc ille inuenit, illud mancipium meum est.
egō tibi hunc porrō seruaui cum magna pecunia.
#LABR# Gratiam habeo, et de talentō nulla causa est quīn feras,
quod isti sum iuratus. Grip. Heus tu, mihi datō ergo, sī sapis.
#DAEM# tacen an nōn. Grip. Tū meam rem simulas agere, tibi mū * * .
nōn hercle istoc mē interuortes, sī aliam praedam perdidī.
#DAEM# Vapulabis, uerbum sī addis istuc unum. Grip. Vel hercle enica,
nōn tacebō umquam aliō pacto, nisi talentō comprimor.
#LABR# tibi operam hic quidem dat. tace. Daem. Concede hoc tu, lenō. Labr. Licet.
#GRIP# palam age, nolō egō murmurillum neque susurrum fierī.
#DAEM# dic mihi, quanti illam emisti tuam alteram mulierculam,
Ampeliscam. Labr. Mille nummum denumerauī. Daem. Vin tibi
condicionem luculentam ferre mē. Labr. Sane uolō.
D. Diuiduom talentum faciam. L. Bene facis. D. Prō illa altera,
libera ut sit, dimidium tibi sume, dimidium hūc cedō.
#LABR# maxime. Daem. Prō illō dimidiō egō Gripum emittam manū,
quem propter tū uidulum et egō gnatam inuenī. Labr. Bene facis,
gratiam habeō magnam. Grip. Quam mox mī argentum ergō redditur.
#DAEM# Res soluta est, Gripe. egō habeō. Grip. at egō mē hercle mauolō.
#DAEM# nihil hercle hic tibi est, ne tū speres. iuris iurandi uolō
gratiam facias. Grip. Perii hercle. nisi mē suspendo, occidī.
numquam hercle iterum defraudabis mē quidem post hunc diem.
#DAEM# hic hodiē cenato, lenō. Labr. Fiat, condiciō placet.
#DAEM# sequimini intrō. spectatores, uōs quoque ad cenam uocem,
ni daturus nil sim neque sit quicquam pollucti domī,
niue adeō uocatos credam uōs esse ad cenam foras.
uerum sī uoletis plausum fābulae huic clarum dare,
comissatum omnēs uenitote ad mē ad annos sedecim.
uōs hic hodiē cenatote ambō. Labr. Fiat. Daem. Plausum date.

STICHUS

I.I

Panegyris Credō egō miseram
fuisse Penelopam,
soror, suō ex animo,
quae tam diū uidua
uirō suō caruit.
nam nōs eius animum
de nostris factis noscimus, quārum uiri hinc apsunt,
quorumque nōs negotiis apsentum, ita ut aequom est,
sollicitae noctes et dies, soror, sumus semper.
Soror Nostrum officium
nōs facere aequomst,
neque id magis facimus
quam nōs monet pietas.
sed hic, soror, asside dum: multa uolō tecum
loqui de rē uirī. Pan. Saluene, amabo.
#SOR# sperō quidem et uolō. sed hoc, soror, crucior,
patrem tuom meumque adeō, unice quī unus †
ciuibus ex omnibus probus perhibetur,
eum nunc improbi uiri officiō uti,
uiris quī tantas apsentibus nostris
facit iniurias immeritō
nosque ab eis abducere uolt.
haec rēs uitae mē, soror, saturant,
haec mihi diuidiae et seniō sunt.
#PAN# ne lacruma, soror, neū tuō id animō
fac quod tibi tuos pater facere minatur:
spes est eum melius facturum.
noui egō illum: ioculō istaec dicit,
neque ille sibi mereat Persarum
montis, quī esse aurei perhibentur,
ut istuc faciat quod tū metuis.
tamen sī faciat, minime irasci
decet, neque id immeritō eueniet.
nam uiri nostri domō ut abierunt,
hic tertius annus. Sor. Ita ut memoras.
#PAN# Quom ipsi interea uiuant, ualeant,
ubi sint, quid agant, ecquid agant,
neque participant nos, neque redeunt.
#SOR# an id doles, soror, quia illī suom officium
nōn colunt, quom tū tuom facis. Pan. Ita pol.
#SOR# tace sis, caue sis audiam egō istuc
posthac ex tē. Pan. Nam quid iam.
#SOR# quia pol meō animō omnis sapientis
suom officium aequom est colere et facere.
quam ob rem egō tē hoc, soror, tametsi es maior,
moneo, ut tuom memineris officium:
etsī illī improbi sint atque aliter
nōbīs faciant quam aequomst, tam pol
ne quid magis simus * omnibus obnixe opibus
nostrum officium meminisse decet.
#PAN# placet. taceō. Sor. At memineris facitō.
[Pan. Nolō ego, soror, mē credi esse immemorem uiri,
neque ille eos honores, mihi quos habuit, perdidit.
nam pol mihi grata acceptaque eiust benignitas.
et mē quidem haec condiciō nunc nōn paenitet,
neque est cur [nōn] studeam hās nuptias mutarier.
uerum postremō in patris potestate est situm:
faciendum id nōbīs quod parentes imperant.
#SOR# scio, atque in cogitandō maerore augeor,
nam propemodum iam ostendit suam sententiam.
#PAN# igitur quaeramus, nōbīs quid factō usus sit.]

I.II

Antiphoqui manet ut moneatur semper seruos homō officium suom
nec uoluntate id facere meminit, seruos is habitū haū probust.
uōs meministis quot kalendis petere demēnsum cibum:
quī minus meministis quod opus sit factō facere in aedibus.
iam quidem in suō quicque locō nisi erit mihi situm supellectilis,
quom egō reuortar, uōs monimentis commonefaciam bubulis.
nōn hominēs habitare mecum mī hic uidentur, sed sues.
facite sultis, nitidae ut aedes meae sint, quom redeam domum.
iam egō domī aderō: ad meam maiorem filiam inuisō modō.
siquis mē quaeret, inde uocatote aliquī. aut iam egomet hic erō.
#SOR# quid agimus, soror, sī offirmabit pater aduersum nos. Pan. Pati
nōs oportet quod ille faciat, cuius potestas plus potest.
exorando, haud aduersandō sumendam operam cēnseō:
gratiam per sī petimus, sperō ab eō impetrassere.
aduersari sine dedecore et scelere summō haud possumus,
neque equidem id factura neque tū ut facias cōnsilium dabo,
uerum ut exoremus. noui egō nostros: exorabilest.
#ANT# principium egō quō pactō cum illis occipiam, id ratiocinor:
utrum egō perplexim lacessam oratione ad hunc modum,
quasi numquam quicquam in eās simulem, quasi nil indaudiuerim
eās in sē meruisse culpam, an potius temptem saeuiter,
[an minaciter. sciō litis fore, egō meas noui optume.]
sī manere hic sēsē malint potius quam aliō nubere.
nōn faciam. quid mī opust decursō aetatis spatiō cum meis
gerere bellum, quom nil, quam ob rem id faciam, meruisse arbitror.
minime, nolō turbas, sed hoc mihi optumum factū arbitror:
[sic faciam: adsimulabō quasi quam culpam in sēsē admiserint.]
perplexabiliter earum hodiē perpauefaciam pectora.
post id [agam] igitur deinde, ut animus meus erit, faciam palam.
multa sciō faciunda uerba. ibō intrō. sed apertast foris.
#SOR# certō enim mihi paternae uocis sonitus auris accidit.
#PAN# is est ecastor. ferre aduorsum hominī occupemus osculum.
#SOR# salue, mī pater. Ant. Et uōs ambae. ilicō agite assidite.
#SOR# osculum—Ant. Sat est osculi mihi uostrī. Pan.quī, amabo, pater.
#ANT# quia ita meae animae salsura euenit. Sor. Asside hic, pater.
#ANT# nōn sedeō istic, uōs sedete. egō sederō in subselliō.
#PAN# mane puluinum. Ant. Bene procuras. mihi satis sic fultumst. sede.
#SOR# sine, pater. Ant. quid opust. Pan. Opust. Ant. Morem tibi geram. atque hoc est satis.
#SOR# numquam enim nimis curare possunt suom parentem filiae.
quem aequiust nōs potiorem habere quam tē. postidea, pater,
uiros nostros, quibus tū uoluisti esse nōs matres familias.
#ANT# bonas ut aequomst facere facitis, quom tamen apsentis uiros
proinde habetis quasi praesentes sint. Sor. Pudicitiast, pater,
eos nōs magnificare, quī nōs socias sumpserunt sibī.
#ANT# num quis hic est alienus nostris dictīs auceps auribus.
#PAN# nullus praeter nosque teque. Ant. Vostrum animum adhiberi uolō.
nam egō ad uōs nunc imperitus rērum et morum mulierum,
discipulus ueniō ad magistras: quibus matronas mōribus,
quae optumae sunt, esse oportet. sed utraque ut dicat mihī.
#SOR# quid istuc est quod hūc exquaesitum mulierum mōrēs uenis.
#ANT# pol egō uxōrem quaero, postquam uostra mater mortuast.
#SOR# facile inuenies et peiorem et peius moratam, pater,
quam illa fuit: meliorem neque tū reperies neque sol uidet.
#ANT# at egō ex tē exquaerō atque ex istac tua sorore. Sor. Edepol pater,
sciō ut oportet esse: sī sint—ita ut egō aequom cēnseō.
A. Volō scire ergo, ut aequom cēnses. #S# Vt, per urbem quom ambulent,
omnibus os opturent, ne quis meritō male dicat sibī.
#ANT# dic uicissim nunciam tū. Pan. quid uis tibi dicam, pater.
#ANT# ubi facillime spectatur mulier, quae ingeniō est bonō.
#PAN# Quoi male faciundi est potestas, quae ne id faciat temperat.
[Ant. Haū male istuc. age tū altera, utra sit condiciō pēnsior,
uirginemne an uiduam habere. Sor. Quanta mea sapientiast,
ex malis multis malum quod minimumst, id minimest malum.]
#ANT# quī potest mulier uitare uitiis. Sor. Vt cottidie
pridie caueat ne faciat quod pigeat postridie.
#ANT# Quae tibi mulier uidetur multō sapientissuma.
#PAN# Quae tamen, cum rēs secundae sunt, sē poterit noscere,
et illa quae aequō animō patietur sibi esse peius quam fuit.
#ANT# edepol uōs lepide temptaui uostrumque ingenium ingenī.
sed hoc est quod ad uōs ueniō quodque esse ambas conuentas uolō:
mī auctores ita sunt amici, ut uōs hinc abducam domum.
#SOR# at enim nos, quārum rēs agitur, aliter auctores sumus.
nam aut olim, nisi tibi placebant, nōn datas oportuit,
aut nunc nōn aequomst abduci, pater, illīsce apsentibus.
#ANT# Vosne egō patiar cum mendicis nuptas mē uiuō uiris.
#SOR# placet ille meus mihi mendicus: suos rex reginae placet.
idem animust in paupertate quī olim in diuitiis fuit:
[Ant. Vosne latrones et mendicos hominēs magni penditis.
Sor.] nōn tū mē argentō dedisti, opinor, nuptum, sed uirō.
#ANT# quid illos exspectatis, quī abhinc iam abierunt triennium.
quīn uōs capitis condicionem ex pessuma primariam.
#PAN# stultitiast, pater, uenatum ducere inuitas canes.
hostis est uxor, inuita quae uirō nuptum datur.
#ANT# certumne est neutram uostrarum persequi imperium patris.
#PAN# persequimur, nam quō dedisti nuptum, abire nolumus.
#ANT# bene ualete. ibō atque amicis uostra cōnsilia ēloquar.
#PAN# probiores crēdō arbitrabunt, sī probis narraueris.
#ANT# curate igitur familiarem rem ut potestis. Pan. Optume,
nunc places, quom rēctē mōnstras. nunc tibi auscultabimus.
nunc, soror, abeamus intrō. Sor. Ímmō interuisam domum.
sī ā uirō tibi forte ueniet nuntius, facitō ut sciam.—
#PAN# neque egō tē celabo, neque tū mē celassis quod scias.
eho, Crocotium, i, parasitum Gelasimum hūc arcessito,
tecum adduce. nam illum ecastor mittere ad portum uolō,
sī quae forte ex Asia nauis heri aut hodiē uenerit.
nam dies totos apud portum seruos unus assidet.
sed tamen uolō interuisī. propera atque actutum redī.—

I.III
Gelasimus Famem egō fuisse suspicor matrem mihi,
nam postquam nātus sum, satur numquam fuī.
neque quisquam melius referet matri gratiam
[quam egō meae matri referō inuitissimus.]
neque rettulit, quam egō referō meae matri Famī.
nam illa mē in aluō mēnses gestauit decem,
at egō illam in aluō gestō plus annos decem.
atque illa puerum mē gestauit paruolum,
quō minus laboris cepisse illam existumō:
egō nōn pauxillulam in uterō gestō famem,
uerum hercle multō maximam et grauissimam.
uteri dolores mihi oboriuntur cotidie, †
sed matrem parere nequeo, nec quid agam sciō.
<atque> auditaui saepe hoc uolgō dicier,
solere elephantum grauidam perpetuos decem
esse annos. eius ex semine haec certost fames,
nam iam complures annos uterō haeret meō.
nunc sī ridiculum hominem quaerat quispiam,
uenalis egō sum cum ornamentis omnibus.
inanimentis explementum quaeritō.
Gelasimō nōmen mī indidit paruō pater,
quia inde iam ā pausillō puerō ridiculus fuī. †
propter pauperiem hoc adeō nōmen repperi,
eō quia paupertas fēcit ridiculus forem.
nam illa artis omnis perdocet, ubi quem attigit.
per annonam caram dīxit mē natum pater:
propterea, crēdō, nunc essuriō acrius.
sed generi nostrō haec redditast benignitas:
nulli negare soleo, siquis mē essum uocat.
oratiō una interiit hominum pessume,
atque optuma hercle meō animō et scitissuma,
qua ante utebantur:  ¤ ueni illō ad cenam, sic face,
promitte uero, ne grauare. est commodum.
uolō inquam fieri, nōn amittam quīn eās. ¤ 
nunc reppererunt iam ei uerbō uicarium
(nihili quidem hercle uerbumst ac uilissimum):
 ¤ uocem tē ad cenam, nisi egomet cenem foris. ¤ 
ei hercle egō uerbō lumbos diffractos uelim,
ni uērē perierit, sī cenassit domī.
haec uerba subigunt mē uti mōrēs barbaros
discam atque ut faciam praeconis compendium
itaque auctionem praedicem, ipse ut uenditem.
Crocotium Hic illest parasitus, quem arcessitum missa sum.
quae loquitur auscultabō prius quam conloquar.
#GEL# sed curiosi sunt hic complures mali,
alienas rēs quī curant studiō maximo,
quibus ipsis nullast rēs, quam procurent, sua:
ei quandō quem auctionem facturum sciunt,
adeunt, perquirunt quid sit causae ilicō:
alienum aes cogat an pararit praedium,
uxorin sit reddenda dos diuortiō.
eos omnis tametsi hercle haud indignos iudicō
quī multum miseri sint, laborent, nil moror:
dicam auctionis causam, ut damnō gaudeant.
nam curiosus nēmō est quīn sit maleuolus.
[ipse egomet quam ob rem auctionem praedicem]
damna euenerunt maxuma miserō mihi,
ita mē mancupia miserum adfecerunt male,
potationes plurumae demortuae,
quot adeō cenae, quās defleui, mortuae,
quot potiones mulsi, quae autem prandia,
quae inter continuom perdidi triennium.
prae maerore adeō miser atque aegritudine
cōnsenuī. paene sum fame emortuos.
Croc. Ridiculus aeque nullus est quandō esurit.
#GEL# nunc auctionem facere decretumst mihi:
foras necessumst quidquid habeō uendere.
adeste sultis, praeda erit praesentium.
logos ridiculos uendō. age liceminī.
quī cena poscit. ecqui poscit prandio.
hercle aestumaui prandio, cena tibī.
ehem, adnuistin. nēmō meliores dabit.
[nulli meliores esse parasitō sinam.]
uel unctiones Graecas sudatorias
uendō uel alias malacas, crapularias.
cauillationes, adsentatiunculas
ac perieratiunculas parasiticas.
robiginosam strigilem, ampullam rubidam,
parasitum inanem quō recondas reliquias.
haec ueniisse iam opus est quantum potest,
ut decumam partem Herculi polluceam.
Croc. Ecastor auctionem haud magni pretī.
adhaesit hominī ad īnfimum uentrem fames.
adibō ad hominem. Gel.quis haec est quae aduorsum it mihi.
Epignomi ancilla haec quidem est Crocotium.
Croc. Gelasime, salue. Gel. Non id est nōmen mihī.
Croc. Certō mecastor id fuit nōmen tibī.
#GEL# fuit disertim, uerum id usū perdidi:
nunc Miccotrogus nomine ē uērō uocor.
#C# † Eū ecastor, risi tē hodiē multum. G. Quandō aut quō in loco.
Croc. Hic quom auctionem praedicabas, Gel. Pessuma,
ehō an audiuisti. Croc. Te quidem dignissumam.
G. Quō nunc is. #C# Ad tē. G. quid uenis. #C# Panegyris
rogare iussit ted ut opere maximo,
mecum simitū ut ires ad sēsē domum.
#GEL# egō illō mehercle uērō eō quantum potest.
iamne exta cocta sunt. quot agnis fecerat.
Croc. Illa quidem nullum sacrificauit. Gel. Quō modo.
quid igitur mē uolt. Croc. Tritici modios decem
rogare, opinor [tē uolt]. Gel. Mene, ut ab sēsē petam.
Croc. Immō ut ā uōbīs mutuom nōbīs dares.
#GEL# nega esse quod dem nec mihi nec mutuom,
neque aliud quicquam nisi hoc quod habeō pallium.
linguam quoque etiam uendidi datariam. Croc. Au,
nullan tibi lingua est. Gel. Quae quidem dicat  ¤ dabo ¤ .
uentri reliqui eccam aliam quae dicat  ¤ cedo ¤ .
Croc. Malum quidem sī uis—Gel. Haec eadem dicit tibī.
Croc. quid nunc. ituruss an nōn. Gel. Abi sane domum,
iam illō uenturum dicitō. propera atque abī.—
demiror quid illaec mē ad sē arcessi iusserit,
quae numquam iussit mē ad sē arcessi ante hunc diem,
postquam uir abiit eius. miror quid siet,
nisi ut periclum fiat: uisam quid uelit.
sed eccum Pinacium eius puerum. hoc uide,
satin ut facete, <aeque> atque ex pictura, astitit.
ne iste edepol uinum poculō pauxillulō
saepe exanclauit submerum scitissume.

II.I
Pinacium Mercurius, Iouis quī nuntius perhibetur, numquam aeque patrī
suō nuntium lepidum attulit quam egō nunc meae erae nuntiabō:
itaque onustum pectus portō laetitia lubentiaque
neque lubet nisi gloriose quicquam proloqui profectō.
amoenitates omnium uenerum et uenustatum adferō
ripisque superat mī atque abundat pectus laetitia meum.
propera, Pinacium, pedes hortare, honesta dicta factis
(nunc tibi potestas adipiscendist gloriam laudem decus)
eraeque egenti subueni, [benefacta maiorum tuom]
quae misera in exspectatione est Epignomi aduentum uirī.
proinde ut decet, amat uirum suom, cupide expetit. nunc, Pinacium,
age ut placet, curre ut lubet, caue quemquam flocci feceris,
cubitis depulsa de uia, tranquillam concinna uiam.
sī rex obstabit obuiam, regem ipsum prius peruortitō.
#GEL# quidnam dicam Pinacium
lasciuibundum tam lubentem currere.
harundinem fert sportulamque et hamulum piscarium.
#PIN# sed tandem, opinor, aequiust eram mihi esse supplicem
atque oratores mittere ad mē donaque ex aurō et quadrigas,
quī uehar, nam pedibus ire nōn queō. ergō iam reuortar.
ad mē adiri et supplicari egomet mī aequom cēnseō.
an uērō nugas cēnseas, nihil esse quod egō nunc scio.
tantum ā portū adportō bonum, tam gaudium grande adfero,
uix ipsa domina hoc, nisi sciat, exoptare ab deis audeat.
nunc ultrō id deportem. haū placet, neque id uiri officium arbitror.
sic hoc uidetur mihi magis meō conuenire huic nuntiō:
aduersum ueniat, opsecret, sē ut nuntiō hoc impertiam.
secundas fortunas decent superbiae.
sed tandem cum recogito, quī potuit scire haec scire mē.
nōn enim possum quīn reuortar, quīn loquar, quīn edissertem
eramque ex maerore eximam, bene facta maiorum meum
exaugeam atque illam augeam īnsperatō opportunō bonō:
contundam facta Talthubi contemnamque omnis nuntios.
simulque [ad] cursuram meditabor [mē] ad ludos Olympios.
sed spatium hoc occidit: breuest curriculō. quam mē paenitet.
quid hoc. occlusam ianuam uideō. ibō et pultabō fores.
aperite atque adproperate, fores facite ut pateant, remouete moram.
nimis haec rēs sine cura geritur. uide quam dudum hic astō et pultō.
somnone operam datis. experiar, fores an cubiti ac pedes plus ualeant.
nimis uellem hae fores erum fugissent, ea causa ut haberent ma<lum mag>num.
defessus sum pultandō.
hoc postremumst. uae uōbīs.
#GEL# ibō atque hunc compellabō.
saluos sis. Pin. Et tū salue.
#GEL# iam tū piscator factuss.
#PIN# Quam pridem nōn edisti.
G. unde is. quid fers. quid festinas. P. Tua quod nil refert, ne cures.
G. quid istic inest. P. Quas tū edes colubras. G. quid tam iracunduss. Pin. #S# in tē
pudor adsit, nōn mē appelles.
#GEL# possum scire ex tē uerum.
#PIN# potes: hodiē nōn cenabis.

II.II
Panegyrisquisnam, opsecro, hās frangit fores. ubi est.
tun haec facis. tun mihi hūc hostis uenis.
#GEL# salue, tuō arcessitū ueniō hūc. Pan. Ean gratia fores effringis.
#GEL# tuos inclama, tui delinquont: egō quid mē uelles uisebam.
nam mē quidem hārum miserebat. Pin. Ergō auxilium propere latumst.
Pa.quisnam hic loquitur tam prope nos. Pī. Pinacium. Pa. Úbi is est.
#PIN# Respice ad mē et relinque egentem parasitum, Panegyris.
#PAN# pinacium. Pin. Istuc indiderunt nōmen maiores mihī.
#PAN# quid agis. Pin. quid agam rogitas. Pan. quidni rogitem. Pin. quid mecum est tibi.
#PAN# mein fastidis, propudiose. eloquere propere, Pinacium.
Pī. Iube mē omittere igitur hos, quī retinent. Pa.quī retinent. PI. Rogas.
omnia membra lassitudō mihi tenet. Pan. Linguam quidem
sat sciō tibi nōn tenere. Pin. Ita celeri curriculō fui
propere ā portu, tui honoris causa. Pan. Ecquid adportas bonī.
#PIN# nimiō † inparti multō tantō plus quam speras. Pan. Salua sum.
#PIN# at egō perii, quoi medullam lassitudō perbibit.
#GEL# quid ego, quoi miserō medullam uentris percepit fames.
#PAN# ecquem conuenisti. Pin. Multos. Pan. At uirum. Pin. Equidem plurimos:
uerum ex multis nequiorem nullum quam hic est. Gel. Quō modo.
iam dudum egō istum patior dicere iniuste mihī.
praeterhac sī mē inritassis—Pin. Edepol essuries male.
#GEL# animum inducam, ut istuc uerum tē elocutum esse arbitrer.
#PIN# munditias uolō fierī. ecferte hūc scopas simulque harundinem,
ut operam omnem araneorum perdam et texturam improbem
deiciamque eorum omnis telas. Gel. Miseri algebunt postea.
#PIN# quid. illos itidemne esse cēnses quasi tē, cum ueste unica.
cape illās scopas. Gel. Capiam. Pin. Hoc egomet, tū hoc conuerre. Gel. Egō fecerō.
#PIN# ecquis hūc effert nassiternam cum aqua. Gel. Sine suffragiō
populi tamen aedilitatem hic quidem gerit. Pin. Age tū ocius
† pinge, humum cōnsperge ante aedis. G. Faciam. P. Factum oportuit.
egō hinc araneas de foribus deiciam et de pariete.
#GEL# edepol rem negotiosam. Pan. quid sit, nil etiam scio,
nisi forte hospites uenturi sunt. Pin. <Vos> lectos sternite.
#GEL# principium placet de lectis. Pin. Alii ligna caedite,
alii piscis depurgate, quos piscatū rettuli,
pernam et glandium deicite. Gel. Hic hercle homō nimium sapit.
#PAN# nōn ecastor, ut egō opinor, satis erae mōrem geris.
#PIN# immō rēs omnis relictas habeō prae quod tū uelis.
#PAN# tum tū igitur, qua causa missus es ad portum, id expedī.
#PIN# dicam. postquam mē misisti ad portum, cum luci simul,
commodum radiosus sēsē sol superabat ex marī.
dum percontor portitores, ecquae nauis uenerit
ex Asia, negant uenisse, cōnspicatus sum interim
cercurum, quō egō mē maiorem nōn uidisse cēnseō.
in portum uentō secundo, uelō passō peruenit.
alius alium percontamur: quoiast nauis. quid uehit.
interibi Epignomum cōnspiciō tuom uirum et seruom Stichum.
#PAN# hem quid. Epignomum elocutuss. Pin. Tuom uirum. Gel. Et uitam meam.
#PIN# Venit inquam. Pan. Tutin ipsus ipsum uidisti. Pin. Lubēns.
argenti aurique aduexit nimium. Gel. Nimis factum bene.
hercle uērō capiam scopas atque hoc conuorram lubēns.
#PIN# lanam purpuramque multam. Gel. Em quī uentrem uestiam.
#PIN# lectos eburatos, auratos. Gel. Accubabō regie.
#PIN# tum Babylonica et peristroma tōnsilia et tappetia
aduexit, nimium bonae reī. Gel. Hercle rem gestam bene.
#PIN# poste, ut occepi narrare, fidicinas, tibicinas,
sambucas aduexit secum forma eximia. Gel. Eugepae,
quandō adbibero, adludiabō: tum sum ridiculissumus.
#PIN# poste unguenta multigenerum multa. Gel. Non uendō logos.
iam nōn faciō auctionem, mī optigit hereditas:
maliuoli, perquisitores auctionum, perierint.
Hercules, decumam esse adauctam tibi quam uoui gratulor.
[spes est, tandem aliquandō inportunam exigere ex uterō famem.]
#PIN# poste autem aduexit parasitos secum. Gel. Ei, perii miser.
#PIN# Ridiculissumos. Gel. Reuorram hercle hoc quod conuerri modō.
#PAN# Vidistin uirum sororis Pamphilum. Pin. Non. Pan. Non adest.
#PIN# immō uenisse eum simitū aiebat ille: egō hūc citus
praecucurri, ut nuntiarem nuntium exoptabilem.
#GEL# Venales logi sunt illī, quos negabam uendere.
ilicet, iam meō malost quod maleuolentes gaudeant.
Hercules, quī deus sis, sane discessisti nōn bene.
#PAN# i intro, Pinacium, iube famulos rem diuinam mī apparent.
bene uale. Gel. Vin administrem. Pan. Sat seruorum habeō domī.—
#GEL# enim uero, Gelasime, opinor prouenisti futtile,
sī neque ille adest neque hic, quī uenit, quicquam subuenit.
ibō intrō ad libros et discam de dictīs melioribus.
nam ni illos hominēs expello, egō occidi planissume.—

III.I
Epignomus Quom bene rē gesta saluos conuortor domum,
Neptunō grates habeō et Tempestatibus.
simul Mercurio, quī mē in mercimoniis
iuuit lucrisque quadruplicauit rem meam.
olim quos abiēns adfeci aegrimonia,
eos nunc laetantis faciam aduentū meō.
nam iam Antiphonem conueni adfinem meum
cumque eō reueni ex inimicitia in gratiam.
uidete, quaeso, quid potest pecunia:
quoniam bene gesta rē rediisse mē uidet
magnasque adportauisse diuitias domum,
sine aduocatis ibidem in cercurō in stega
in amicitiam atque in gratiam conuortimus.
et is hodiē apud mē cenat et frater meus.
nam heri ambō in unō portū fuimus, sed mea
hodiē solutast nauis aliquantō prius.
age abduce hasce intro, quās mecum adduxi, Stiche.
Stichus Ere, sī egō taceam seū loquar, sciō scire tē
quam multas tecum miserias mulcauerim.
nunc hunc diem unum ex illis multis miseriis
uolō mē eleutheria capere aduenientem domum.
#EPIG# et iūs et aequom postulas: sumas, Stiche.
in hunc diem tē nil moror. abi quō lubet.
cadum tibi ueteris uini propinō. St. Papae,
ducam hodiē amicam. Epig. Vel decem, dum de tuō.
#S# quid. hoc etiam unum. E. quid id autem unumst. expedī.
Stich. Ad cenam ibone. Epig. #S# uocatuss, cēnseō.
Stich. Sic hoc placet. rogatū necne, nil moror.
#EPIG# ubi cenas hodiē. Stich. Sic hanc rationem īnstiti:
amicam egō habeō Stephanium hinc ex proxumo,
tui fratris ancillam: eō condixi in symbolam
ad cenam, ad eius cōnseruom Sangarinum Syrum.
eademst amica ambobus, riuales sumus.
#EPIG# age abduce hasce intrō. hunc tibi dedō diem.
Stich. Meam culpam habeto, nisi probe excruciauerō.
iam hercle egō per hortum ad amicam trānsibō meam
mī hanc occupatum noctem. eadem symbolam
dabō et iubebō ad Sangarinum cenam coquī.
aut egomet ibō atque opsonabō opsonium.
Sangarinus sciō iam hic aderit cum dominō suo,
seruos homo, quī nisi temperi ad cenam meat,
aduorsitores pol cum uerberibus decet
dari, uti eum uerberabundi adducant domum.
parata rēs faciam ut sit. egomet mē moror.
atque id ne uōs miremini, hominis seruolos
potare, amāre atque ad cenam condicere:
licet haec Athenis nōbīs. sed quom cogito,
potius quam inuidiam inueniam, est etiam hic ostium
aliud posticum nostrarum harunc aedium:
[posticam partem magis utuntur aedium]
ea ibō opsonatum, eadem referam opsonium:
per hortum utroque commeatus continet.
ite hac secundum uōs mē. egō hunc lacerō diem.—

III.II
Gelasimus Libros īnspexī. tam cōnfidō quam potis,
mē meum optenturum regem ridiculis meis.
nunc interuiso, iamne ā portū aduenerit,
ut eum aduenientem meis dictīs deleniam.
#EPIG# hic quidem Gelasimus est parasitus, quī uenit.
#GEL# auspiciō hodiē optumō exiui foras:
mustela murem abstulit praeter pedes.
cum strena obscaeuauit. spectatum hoc mihist.
nam ut illa uitam repperit hodiē sibi,
item mē sperō facturum: augurium hac facit.
Epignomus hic quidemst quī astat. ibō atque adloquar.
<o> epignome, ut egō nunc tē cōnspiciō libēns,
ut prae laetitia lacrimae prosiliunt mihī.
ualuistin usque. Epig. Sustentatumst sedulō.
#GEL# propinō tibi salutem plenis faucibus.
#EPIG# bene atque amice dicis. di dent quae uelis.
#GEL# cenem illī apud tē, quoniam saluos aduenis.
#EPIG# locatast opera nunc quidem. tam gratiast.
G. Promitte. E. Certumst. G. Sic face inquam. E. Certa rēs.
G. Lubente mē hercle facies. E. Idem egō istuc sciō.
quandō usus ueniet, fiet. Gel. Nunc ergō usus est.
#EPIG# nōn edepol possum. Gel. quid grauare. cēnseas.
nesciō quid uērō habeō in mundō. Epig. I modo,
alium conuiuam quaeritō tibi in hunc diem.
#GEL# quīn tū promittis. Epig. Non grauer, sī possiem.
#GEL# Vnum quidem hercle certō promittō tibi:
libēns accipiam certo, sī promiseris.
Ep. Valeas. Gel. Certumnest. Ep. Certum. cenabō domī.
#GEL# [Quandō quidem tū ad mē nōn uis promittere]
sed—quoniam nil processit hac, egō iuerō
apertiore magis uia. ita plane loquar:
uin ad tē ad cenam ueniam. Epig. #S# possim, uelim.
uerum hic apud mē cenant alieni nouem.
#GEL# haū postulō equidem med in lectō accumbere:
scis tū mē esse unisubselli uirum.
#EPIG# at ei oratores sunt popli, summi uirī.
Ambracia ueniunt hūc legati publice.
#GEL# ergō oratores populi, summates uiri,
summi accubent, egō īnfimatis īnfimus.
#EPIG# haud aequomst tē inter oratores accipī.
#GEL# equidem hercle orator sum, sed procedit parum.
#EPIG# crās de reliquiis nōs uolō. multum uale.—
#GEL# perii hercle uērō plane, nihil obnoxie.
unō Gelasimō minus est quam dudum fuit.
certumst mustelae posthac numquam credere,
nam incertiorem nullam noui bestiam.
quaen eapse deciēns in die mutat locum,
ea egō auspicaui in rē capitali mea.
certumst amicos conuocare, ut cōnsulam
qua lege nunc med essurire oporteat.—

IV.I
Antiphō Íta mē di bene ament measque mihi [bene] seruassint filias,
ut mihi uolup est, Pamphilippe, quia uōs in patriam domum
rediisse uideō bene gesta rē ambos, tē et fratrem tuom.
Pamphilippus Satis abs tē accipiam, nisi uideam mihi tē amicum esse, Antiphō.
nunc quia tē amicum mihi experior esse, credetur tibī.
#ANT# Vocem egō tē ad mē ad cenam, frater tuos ni dixisset mihi,
tē apud sē cenaturum esse hodiē, quom mē ad sē ad cenam uocat.
et magis par fuerat mē uōbīs dare cenam aduenientibus,
quam mē ad illum promittere, nisi nollem ei aduorsarier.
nunc mē gratiam abs tē inire uerbis nil desiderō:
crās apud mē eritis et tū et ille cum uostrīs uxoribus.
Pamph. At apud mē perendie. nam ille heri mē iam uocauerat
in hunc diem. sed satin egō tecum pacificatus sum, Antipho.
#ANT# Quandō ita rem gessistis ut uōs uelle amicosque addecet,
pax commersque est uōbīs mecum. nam hoc tū facitō ut cogites:
ut cuique hominī rēs paratast, perinde amicis utitur:
sī rēs firma, <item> firmi amici sunt. sin rēs laxe labat,
itidem amici conlabascunt: rēs amicos inuenit.
Epignomus Iam redeō. nimiast uoluptas, ubi diū afueris domo,
domum ubi redieris, sī tibi nullast aegritudō animō obuiam.
nam ita mē absente familiarem rem uxor curauit meam,
omnium mē exilem atque inanem fēcit aegritudinum.
sed eccum fratrem Pamphilippum, incedit cum socerō suō.
P. quid agitur, Epignome. E. quid tu. quam dudum in portum uenis.
Pamph. Haū longissume. Epig. Postilla iam iste est tranquillus tibi.
A. Magis quam mare quō ambō estis uectī. E. Facis ut alias rēs soles.
hodiene exoneramus nauem, frater. Pamph. Clementer uolō.
nōs potius oneremus nosmet uicissatim uoluptatibus.
quam mox coctast cena. inprānsus egō sum. E. Abi intrō ad mē et laua.
Pamph. Deos salutatum atque uxōrem modō intrō deuortor domum.
haec sī ita ut uolō cōnficio, continuō ad tē trānseō.
#EPIG# apud nōs eccillam festinat cum sorore uxor tua.
Pamph. Optumest, iam istoc morai minus erit. iam egō apud tē erō.
#ANT# prius quam abis, praesente ted huic apologum agere unum uolō.
Pamph. Maxume. Ant. Fuit olim, quasi egō sum, senex. ei filiae
duae erant, quasi nunc meae sunt. eae erant duobus nuptae fratribus,
quasi nunc meae sunt uōbīs. Epig. Miror quō euasurust apologus.
#ANT# erant minori illī adulescenti fidicina et tibicina,
peregre aduexerat, quasi nunc tu. sed ille erat caeleps senex,
quasi egō nunc sum. E. Perge porrō. praesēns hic quidem est apologus.
#ANT# deinde senex ille illī dīxit, cuius erat tibicina,
quasi egō nunc tibi dicō: Epig. Auscultō atque animum aduortō sedulō.
#ANT#  ¤ Egō tibi meam filiam, bene quīcum cubitares, dedi:
nunc mihi reddi egō aequom esse abs tē quīcum cubitem cēnseō. ¤ 
#EPIG# quis istuc dicit. an ille quasi tu. Ant. Quasi egō nunc dicō tibī.
 ¤ Immō duas dabo, ¤  inquit ille adulescēns  ¤ una sī parumst.
et sī duarum paenitebit, ¤  inquit  ¤ addentur duae. ¤ 
E.quis istuc quaeso. an ille quasi ego. A. Is ipse quasi tū. <tum> senex
ille quasi egō:  ¤ sī uis, ¤  inquit  ¤ quattuor sane dato,
dum equidem hercle quod edint addas, meum ne contruncent cibum. ¤ 
#EPIG# Videlicet parcum illum fuisse senem, quī <illī istaec> dixerit,
quom ille, illī quī pollicetur, eum cibum poposcerit.
#ANT# Videlicet nōn fuisse illum aequom adulescentem, quī ilicō
ubi ille poscit denegauit dare sē granum triticī.
hercle quī aequom postulabat ille senex, quandō quidem
filiae illae dederat dotem, accipere prō tibicina.
#EPIG# hercle ille quidem certō adulescēns docte uorsutus fuit,
quī seni illī concubinam dare dotatam noluit.
#ANT# senex quidem uoluit, sī posset, indipisci de cibō.
quia nequit, qua lege licuit uelle dīxit fierī.
 ¤ fiat ¤  ille inquit adulescēns.  ¤ facis benigne ¤  inquit senex.
 ¤ habeon rem pactam. ¤  inquit.  ¤ faciam ita ¤  inquit  ¤ ut fieri uoles. ¤ 
sed egō ibō intrō et gratulabor uostrum aduentum filiis.
poste ibō lautum in pyelum, ibi fouebō senectutem meam.
post ubi lauero, otiosus uōs opperiar accubāns.—
Pamph. Graphicum mortalem Antiphonem, ut apologum fēcit quam fabre.
#EPIG# etiam nunc scelestus <sē> esse ducit prō adulescentulō.
dabitur hominī amica, noctū quae in lectō occentet senem.
namque edepol aliud quidem illī quid amica opus sit nesciō.
Pamph. Sed quid agit parasitus noster Gelasimus. etiam ualet.
E. Vidi edepol hominem haud perdudum. P. quid agit. E. Quod famelicus.
P.quīn uocauisti hominem ad cenam. E. Ne quid adueniēns perderem.
atque eccum tibi lupum in sermone: praesēns esuriēns adest.
Pamph. Ludificemur hominem. Epig. Capti cōnsili memorem mones.

IV.II
Gelasimus Sed ita ut occepi narrare uōbīs: quom hic nōn adfui,
cum amicis deliberaui iam et cum cognatis meis.
ita mī auctores fuere, ut egomet mē hodiē iugularem fame.
sed uideone egō Pamphilippum cum fratre Epignomo. atque is est.
adgrediar hominem. <o> sperate Pamphilippe, ō spes mea,
ō mea uita, ō mea uoluptas, salue. saluom gaudeō
peregre tē in patriam rediisse. Pamph. Saluō salue, Gelasime.
G. Valuistin bene. P. Sustentatumst sedulō. G. Edepol gaudeō.
edepol ne egō nunc mihi medimnum mille esse argenti uelim.
#EPIG# quid eō tibi opust. Gel. Hunc hercle ad cenam ut uocem, tē nōn uocem.
#EPIG# aduorsum tē fabulare. Gel. Illud quidem, ambos ut uocem.
et equidem simitū haū maligne uōs inuitassem domum
ad mē, sed mihi ipsi domī meae nihil est. atque hoc scitis uōs.
#EPIG# edepol tē uocem lubenter, sī superfiat locus.
G.quīn tum stāns obstruserō aliquid strenue. E. Immō unum hoc potest.
G. quid. E. V.I conuiuae abierint, tum uenias. G. Vae aetati tuae.
#EPIG# Vasa lautum, nōn ad cenam dicō. Gel. Di tē perduint.
quid ais, Pamphilippe. Pamph. Ad cenam hercle aliō promisi foras.
G. quid, foras. P. Foras hercle uērō. G.quī malum tibi lassō libet
foris cenare. Pamph. Vtrum tū cēnses. Gel. Iuben domī cenam coqui
atque ad illum renuntiari. Pamph. Solus cenabō domī.
#GEL# nōn enim sōlus: mē uocatō. Pamph. At ille ne suscēnseat,
mea quī causa sumptum fēcit. Gel. Facile excusari potest.
mihi modō ausculta, iube cenam domī coquī. Epig. Non mē quidem
faciet auctore, hodiē ut illum decipiat. Gel. Non tū hinc abis.
nisi mē nōn perspicere cēnses quid agas. caue sis tū tibi,
nam illic homō tuam hereditatem inhiat, quasi esuriēns lupus.
nōn tū scis, quam efflictentur hominēs noctū hic in uia.
Pamph. Tantō pluris quī defendant ire aduorsum iusserō.
#EPIG# nōn it, nōn it, quia tantō opere suades ne ebitat. Gel. Iube
domī mī tibique tuaeque uxori celeriter cenam coquī.
sī hercle faxis, nōn opinor dices deceptum fore.
Pamph. Per hanc tibi cenam incenato, Gelasime, esse hodiē licet.
#GEL# ibisne ad cenam foras. Pamph. Apud fratrem cenō in proxumō.
G. Certumnest. P. Certum. G. Edepol tē hodiē lapide percussum uelim.
Pamph. Non metuō: per hortum trānsibo, nōn prodibō in publicum.
#EPIG# quid ais, Gelasime. Gel. Oratores tū accipis, habeas tibī.
#EPIG# tua pol refert. Gel. Enim, sī quidem mea refert, opera utere.
#EPIG# posse edepol tibi opinor etiam uni locum condi *
ubi accubes. Pamph. Sane faciundum cēnseō. Gel. O lux oppidī.
#EPIG# sī arte poteris accubare. Gel. Vel inter cuneos ferreos.
tantillum loculi, ubi catellus cubet, id mī satis est locī.
E. Exorabō aliquō modō. uenī. G. Hucine. E. Immō in carcerem.
nam hic quidem genium meliorem tuom nōn facies. eamus, tū.
Pamph. Deos salutabō modo, poste ad tē continuō trānseō.—
G. quid igitur. E. Dixi equidem, in carcerem ires. G.quīn sī iusseris,
eō quoque ibō. E. Di immortales, hic quidem pol summam in crucem
cena aut prandiō perduci potest. Gel. Ita ingenium meumst:
quicumuis depugnō multō facilius quam cum fame.
#EPIG# dum parasitus mī atque fratri fuisti, rem cōnfregimus.
#GEL# nōn negō ista apud tē. Epig. Satis spectatast mihi iam tua felicitas.
nunc egō nolō ex Gelasimō mihi fieri tē Catagelasimum.—
#GEL# iamne abiisti. Gelasime, uide quid es capturus cōnsilī.
egone. tune. mihine. tibine. uiden ut annonast grauis.
uiden, benignitates hominum ut periere et prothymiae.
uiden ridiculos nihili fieri, atque ipsos parasitarier.
numquam edepol mē uiuom quisquam in crastinum īnspiciet diem.
nam mihi iam intus potione iuncea onerabō gulam,
neque egō hoc committam, ut mē esse hominēs mortuom dicant fame.—

V.I

Stichus More hoc fit, atque stulte mea sententia:
sī quem hominem exspectant, eum solent prouisere.
quī hercle illa causa ocius nihilō uenit.
idem egō nunc facio, quī prouisō Sagarinum,
quī nihilō citius ueniet tamen hac gratia.
iam hercle egō decumbam sōlus, sī ille hūc nōn uenit.
cadum modō hinc ā mē hūc cum uinō trānsferam,
postidea accumbam. quasi nix tabescit dies.—

V.II

Sangarinus Saluete, Athenae, quae nutrices Graeciae,
sperata erilis patria, tē uideō libēns.
sed amica mea et cōnserua quid agat Stephanium
curaest, ut ualeat. nam Stichō mandaueram,
salutem ut nuntiaret atque ei ut diceret
mē hodiē uenturum, ut cenam coqueret temperī.
sed Stichus est hic quidem. Stichus Fecisti, ere, facetias,
quom hoc donauisti donō tuom seruom Stichum.
prō di immortales, quot egō uoluptates fero,
quot risiones, quot iocos, quot sauia,
saltationes, blanditias, prothymias.
Sang. Stiche. Stich. Hem. Sang. quid fit. Stich. Euge, Sangarine lepidissume.
ferō conuiuam Dionysum mihique et tibī.
namque edepol cena cocta est, locus liber datust
mihi et tibi apud uōs (nam apud nōs est conuiuium,
ibi uoster cenat cum uxore adeō et Antipho,
ibidem erus est noster), hoc mihi donō datumst.
Sang.quis somniauit aurum. Stich. quid id ad tē attinet.
proin tū lauare propera. Sang. Lautus sum. Stich. Optime,
[sequere ergō hac mē intrō. Sang. Egō uērō sequor.
Stich.] uolō eluamus hodiē, peregrina omnia
relinque, Athenas nunc colamus. sequere mē.—
Sang. Sequor, et domum redeunti principium placet.
bona scaeua strenaque obuiam occessit mihī.—

V.III

Stephanium Mirum uideri nemini uestrum uolō, spectatores,
quid egō hinc, quae illic habito, exeam: faciam uōs certiores.
domō dudum hūc arcessita sum, <nam> quoniam nuntiatum est
istārum uenturos uiros, ibi festinamus omnēs.
lectis sternendis studuimus munditiisque apparandis.
inter illud tamen negotium meis curaui amicis,
Stichō et cōnseruō Sagarinō meo, cena cocta ut esset.
Stichus obsonatust, ceterum egō operam dō: is adlegauit.
nunc ibō hinc et amicos meos curabō hic aduenientes.—

V.IV

Sangarinus agite ite foras: ferte pompam. cadō tē praeficio, Stiche.
omnibus modis temptare certumst nostrum hodiē conuiuium.
ita mē di ament, lepide accipimur quom hoc recipimur in locō.
quisquis praetereat, comissatum uolō uocarī. Stichus Conuenit,
dum quidem hercle quisque ueniat, <ueniat> cum uinō suō.
nam hinc quidem hodiē polluctura praeter nōs dabitur neminī. †
nosmet inter nōs ministremus monotropī. Sang. Hoc conuiuiumst
prō opibus nostris satis commodule nucibus, fabulis, ficulis,
oleae † interiplio, lupillo, comminutō crustulō.
Stich. Sat est: seruō hominī modeste melius facere sumptum quam ampliter.
suom quemque decet: quibus diuitiae domī sunt, scaphiis cantharis
batiocis bibunt, at nōs nostrō Samiolō poteriō:
tamen bibimus nos, tamen efficimus prō opibus nostra moenia.
Sang. Age dice uter utrubi accumbamus. Stich. Abi tū sane superior.
atque adeō, ut tū scire possis, pactō egō hoc tecum diuidō:
uide, utram tibi libet etiam nunc capere, cape prouinciam.
Sang. quid istuc est prouinciai. Stich. Vtrum Fontine an Liberō
imperium tē inhibere mauis. Sang. Nimiō liquidō Liberō.
sed amica mea et tua dum cenat dumque sē exornat, nōs uolō
tamen ludere inter nos. strategum tē faciō huic conuiuiō.
Stich. Nimium lepide in mentem uenit: potius quam in subselliō
cynice hic accipimur quam in lectis. Sang. Immō enim nimiō hic dulcius.
sed interim, stratege noster, cur hic cessat cantharus.
uide, quot cyathos bibimus. Stich. Tot quot digiti tibi sunt in manū.
cantiō Graecast: ἢ πέντ’ ἢ τρία πῖν’ ἢ μὴ τέτταρα.
Sang. Tibi propinō. decumam ā fonte tibi tute inde, sī sapis.
bene uōs, bene nos, bene tē, bene mē, bene nostram etiam Stephanium.
[Stich. Bibe sī bibis. Sang. Non mora erit apud mē. Stich. Edepol conuiui sat est,
modō nostra hūc amica accedat: id abest, aliud nil abest.]
Stich. Lepide hoc actum est. tibi propinō cantharum. uinum tū habes.
Sa. Nimis uellem aliquid pulpamentī. St. #S# hōrum, quae adsunt, paenitet,
nihil est. tene aquam. Sang. Melius dicis. nil moror cuppedia.
bibe, tibicen. age sī quid agis, bibendum hercle hoc est, ne nega.
quid hic fastidis quod faciundum uides esse tibi. quīn bibis.
[age sī quid agis] accipe inquam. nōn hoc <tuō fit sumptu>: inpendet publicum.
haud tuom istuc est tē uererī. eripe ex ore tibias.
Stich. V.I illic biberit, uel seruatō meum modum uel tū dabō. †
nolō egō nōs † prosumō bibere. nulli rei erimus postea.
namque edepol quam uis desubitō uel cadus uerti potest.
Sang. quid igitur. quamquam grauatus fuisti, nōn nocuit tamen.
age, tibicen, quandō bibisti, refer ad labeas tibias,
suffla celeriter tibi buccas quasi proserpēns bestia,
agedum. Stiche, uter demutassit, poculō multabitur.
Stich. Bonum iūs dicis. impetrare oportet quī aequom postulat.
Sang. Age ergō obserua. sī pecassis, multam hic retinebō ilicō.
St. Optimum atque aequissimum oras. em tibi hoc prīmum omnium:
haec facetiast, amāre inter sē riualis duos,
unō cantharō potare, unum scortum ducere.
hoc memorabilest: egō tū sum, tū es ego, unianimi sumus,
unam amicam amamus ambo, mecum ubi est, tecum est tamen.
tecum ubi autem est, mecum ibi autemst: neuter neutri inuidet.
Sang. Ohe, iam satis, nolō obtaedescat. alium ludum nunc uolō.
Stich. Vin amicam hūc euocemus. ea saltabit. Sang. Cēnseō.
Stich. Mea suauis, amabilis, amoena Stephanium, ad amores tuos
foras egredere, satis mihi pulchra es. Sang. At enim pulcherrima.
Stich. Fac nōs hilaros hilariores opera atque aduentū tuō.
Sang. Peregre aduenientes tē expetimus, Stephaniscidium, mel meum,
sī amabilitas tibi nostra placet, sī tibi ambō accepti sumus.

V.V

Stephanium Morem uōbīs geram, meae deliciae. nam ita mē Venus amoena amet,
ut egō hūc iam dudum simitū exissem uobiscum foras,
nisi mē uōbīs exornarem. nam ita est ingenium muliebre:
bene cum lauta est, tersa ornata ficta est, īnfecta est tamen.
nimioque sibi mulier meretrix repperit odium ocius
sua inmunditia, quam in perpetuom ut placeat munditia sua.
Stich. Nimium lepide fabulata est. Sang. Veneris mera est oratio,
St. Sangarine. Sa. quid est. St. Totus doleō. Sa. Totus. tantō miserior.
Steph. Vtrubi accumbo. Sang. Vtrubi tū uis. Steph. Cum ambobus uolō, nam ambos amō.
Stich. Vapulat peculium, actum est. Sang. Fugit hoc libertas caput.
Steph. Date mihi locum, ubi accumbam, amabo, siquidem placeō. Stich. Tun mihi.
Steph. Cupiō cum utroque. Stich. Ei mihi, bene <ego> dispereō. quid ais. Sang. quid est.
Stich. Ita mē di ament, numquam enim fiet hodiē, haec quīn saltet tamen.
age, mulsa mea suauitudo, salta: saltabō egō simul.
Sang. Numquam edepol med istoc uinces, quīn egō ibidem pruriam.
Steph. Siquidem mihi saltandum est, tum uōs date bibat tibicinī.
Stich. Et quidem nōbīs. Sang. Tene, tibicen, prīmum. postidea loci
sī hoc eduxeris, proinde ut cōnsuetuss antehac, celeriter
lepidam et suauem cantionem aliquam occupitō cinaedicam,
ubi perpruriscamus usque ex unguiculis. inde hūc aquam.

V.VI

tene tū hoc, educe. dudum placuit potiō:
nunc minus grauate iam accipit. tene tū. interim,
meus oculus, da mihi sauium, dum illic bibit.
Stich. Prostibilest tandem. stantem stanti sauium
dare amicum amicae. euge euge, sic furi datur.
Sang. Age, iam īnfla buccas, nunciam aliquid suauiter.
redde cantionem ueteri prō uinō nouam.

V.VI

quī Ionicus aut cinaedicust, quī hoc tale facere possiet.
Stich. #S# istoc mē uorsū uiceris, aliō mē prouocatō:
Sa. Fac tū hoc modō. St. At tū hoc modō. Sa. Babae. St. Tatae. Sang. Papae. Stich. Pax.
Sang. Nunc pariter ambō. omnis uocō cinaedos contra.
satis esse nōbīs nōn magis potis quam fungō imber.
Stich. Intrō hinc abeamus nunciam: saltatum satis prō uinost.
uōs, spectatores, plaudite atque ite ad uōs comissatum.

TRINUMMUS

PROLOGUS

Luxuria Sequere hac mē, gnata, ut munus fungaris tuom.
Inopia Sequor, sed finem fore quem dicam nesciō.
Lux. Adest. em illae sunt aedes, i intrō nunciam.—
nunc, ne quis erret uostrum, paucis in uiam
deducam, sī quidem operam dare promittitis.
nunc igitur prīmum quae egō sim et quae illaec siet,
hūc quae abiit intro, dicam, sī animum aduortitis.
prīmum mihi Plautus nōmen Luxuriae indidit.
tum hanc mihi gnatam esse uoluit Inopiam.
sed ea hūc quid introierit impulsū meō
accipite et date uociuas aures dum eloquor.
adulescēns quidam est, quī in hisce habitat aedibus.
is rem paternam mē adiutrice perdidit.
quoniam ei, quī mē aleret, nil uideō esse relicui,
dedi ei meam gnatam, quīcum aetatem exigat.
sed de argumentō ne exspectetis fābulae:
senes quī hūc uenient, ei rem uōbīs aperient.
huic Graece nōmen est Thēnsaurō fābulae:
Philemō scripsit, Plautus uertit barbare,
nōmen Trinummō fēcit, nunc hoc uōs rogat
ut liceat possidere hanc nōmen fabulam.
tantum est. ualete, adeste cum silentiō.—

I.I

Megaronides Amicum castigare ob meritam noxiam
immoene est facinus, uerum in aetate utile
et conducibile. nam egō amicum hodiē meum
concastigabō prō commerita noxia,
inuitus, ni id mē inuitet ut faciam fides.
nam hic nimium morbus mōrēs inuasit bonos.
ita plerique omnēs iam sunt intermortuī.
sed dum illī aegrotant, interim mōrēs mali
quasi herba inrigua succreuere uberrime:
eorum licet iam metere messem maxumam,
neque quicquam hic nunc est uile nisi mōrēs malī.
nimioque hic pluris pauciorum gratiam
faciunt pars hominum quam id quod prosint pluribus.
ita uincunt illud conducibile gratiae,
quae in rebus multis opstant odiosaeque sunt
remoramque faciunt rei priuatae et publicae.

I.II

Callicles Larem corona nostrum decorari uolō.
uxor, uenerare ut nōbīs haec habitatiō
bona fausta felix fortunataque euenat—
teque ut quam prīmum possim uideam emortuam.
#MEG# hic ille est, senecta aetate quī factust puer,
quī admisit in sē culpam castigabilem.
adgrediar hominem. Cal. Quoia hic uox prope mē sonat.
#MEG# Tui beneuolentis, sī ita es ut egō tē uolō,
sin aliter es, inimici atque irati tibī.
#CAL# ō amice, salue, atque aequalis. ut uales,
Megaronides. Meg. Et tū edepol salue, Callicles.
#CAL# Valen. ualuistin. Meg. Valeo, et ualui rēctius.
#CAL# quid tua agit uxor. ut ualet. Meg. Plus quam egō uolō.
#CAL# bene hercle est illam tibi ualere et uiuere.
#MEG# Credō hercle tē gaudere, sī quid mihi mali est.
#CAL# omnibus amicis quod mihi est cupiō esse idem.
#MEG# Ehō tu, tua uxor quid agit. Cal. Immortalis est,
uiuit uicturaque est. Meg. Bene hercle nuntias,
deosque orō ut uitae tuae superstes suppetat.
#CAL# dum quidem hercle tecum nupta sit, sane uelim.
#MEG# Vin commutemus, tuam egō ducam et tū meam.
faxō haud tantillum dederis uerborum mihī.
#CAL# namque enim tu, crēdō, mē imprudentem obrepseris.
#MEG# ne tū hercle faxō haud nescias quam rem egeris.
#CAL# habeas ut nanctuss: nota mala rēs optumast.
nam egō nunc sī ignotam capiam, quid agam nesciam.
#MEG# Edepol proinde ut diū uiuitur, bene uiuitur.
sed hoc animum aduorte atque aufer ridicularia.
nam egō dedita opera hūc ad tē adueniō. Cal. quid uenis.
#MEG# Malis tē ut uerbis multis multum obiurigem.
#CAL# men. Meg. Numquis est hic alius praeter mē atque tē.
#CAL# nemost. Meg. quid tū igitur rogitas, tene obiurigem.
nisi tū mē mihimet cēnses dicturum male.
nam sī in tē aegrotant artes antiquae tuae,
[sin immutare uis ingenium mōribus]
[aut sī demutant mōrēs ingenium tuom
neque eos antiquos seruas, ast captas nouos]
omnibus amicis morbum tū incuties grauem,
ut tē uidere audireque aegroti sient.
#CAL# quī in mentem uenit tibi istaec dicta dicere.
Meg.quia omnis bonos bonasque adcurare addecet,
suspicionem et culpam ut ab sē segregent.
#CAL# nōn potest utrumque fierī. Meg. Quapropter. Cal. Rogas.
ne admittam culpam, egō meō sum promus pectori:
suspiciō est in pectore alienō sita.
nam nunc egō sī tē surrupuisse suspicer
Ioui coronam de capite ex Capitolio,
quī in columine astat summō: sī id nōn feceris
atque id tamen mihi lubeat suspicarier,
quī tū id prohibere mē potes ne suspicer.
sed istuc negoti cupiō scire quid siet.
#MEG# haben tū amicum aut familiarem quempiam,
quoi pectus sapiat. Cal. Edepol haud dicam dolō:
sunt quos sciō esse amicos, sunt quos suspicor,
sunt quōrum ingenia atque animos nequeō noscere,
ad amici partem an ad inimici peruenant.
sed tū ex amicis mī es certis certissimus.
sī quid scis mē fecisse īnscite aut improbe,
†si id mē nōn accusas, tute ipse obiurgandus es. Meg. Sciō.
et, sī alia hūc causa ad tē adueni, aequom postulas.
#CAL# expectō sī quid dicas. Meg. Primumdum omnium,
male dictitatur tibi uolgō in sermonibus:
turpilucricupidum tē uocant ciues tuī.
tum autem sunt alii, quī tē uolturium uocant:
hostisne an ciuis comedis, parui pendere.
haec cum audiō in tē dici, discrucior miser.
#CAL# est atque nōn est mī in manū, Megaronides:
quīn dicant, nōn est. meritō ut ne dicant, id est.
#MEG# Fuitne hic tibi amicus Charmides. Cal. Est et fuit.
id ita esse ut credas, rem tibi auctorem dabō.
nam postquam hic eius rem cōnfregit fīlius
uidetque ipse ad paupertatem protractum esse sē
suamque filiam esse adultam uirginem,
simul eius matrem suamque uxōrem mortuam,
quoniam hinc iturust ipsus in Seleuciam,
mihi conmendauit uirginem gnatam suam
et rem suam omnem et illum corruptum filium.
haec, sī mihi inimicus esset, crēdō haud crederet.
#MEG# quid tu, adulescentem, quem esse corruptum uides,
quī tuae mandatus est fide et fiduciae,
quīn eum restituis, quīn ad frugem conrigis.
ei rei operam dare tē fuerat aliquantō aequius,
sī quī probiorem facere posses, nōn uti
in eandem tute accederes īnfamiam
malumque ut eius cum tuō misceres malō.
#C# quid feci. #M# Quod homō nequam. #C# Non istuc meumst.
#MEG# Emistin de adulescente hās aedes (quid taces.)
ubi nunc tute habitas. Cal. Emi atque argentum dedi,
minas quadraginta, adulescenti ipsi in manum.
#MEG# dedistin argentum. Cal. Factum, neque facti piget.
#MEG# Edepol fide adulescentem mandatum malae.
dedistine hoc factō ei gladium, quī sē occideret.
quid secus est aut quid interest dare tē in manus
argentum amantī hominī adulescenti, animī impoti,
quī exaedificaret suam incohatam ignauiam.
#CAL# nōn egō illī argentum redderem. Meg. Non redderes,
neque de illō quicquam neque emeres neque uenderes,
nec quī deterior esset faceres copiam.
inconciliastin eum quī mandatust tibi,
ille quī mandauit, eum exturbasti ex aedibus.
edepol mandatum pulchre et curatum probe.
crede huic tutelam: suam melius rem gesserit.
#CAL# subigis maledictis mē tuis, Megaronides,
nouō modō adeō, ut quod meae concreditumst
taciturnitati clam, fide et fiduciae,
ne enuntiarem quoiquam neū facerem palam,
ut mihi necesse sit iam id tibi concredere.
#MEG# Mihi quod credideris sumes ubi posiueris.
#CAL# circumspicedum tē, ne quis adsit arbiter
nōbīs, et quaesō identidem circumspice.
#MEG# Auscultō sī quid dicas. Cal. #S# taceas, loquar.
quoniam hinc est profecturus peregre Charmides,
thēnsaurum demōnstrauit mihi in hisce aedibus,
hic in conclaui quodam—sed circumspice.
#MEG# nemost. Cal. Nummorum Philippeum ad tria milia.
id sōlus solum per amicitiam et per fidem
flēns mē obsecrauit suō ne gnatō crederem
neū quoiquam unde ad eum id posset permanascere.
nunc sī ille hūc saluos reuenit, reddam suom sibī.
sī quid eō fuerit, certe illius filiae,
quae mihi mandatast, habeō dotem unde dem,
ut eam in sē dignam condicionem conlocem.
#MEG# Prō di immortales, uerbis paucis quam citō
alium fecisti mē, alius ad tē ueneram.
sed ut occepisti, perge porrō proloquī.
#CAL# quid tibi egō dicam, quī illius sapientiam
et meam fidelitatem et celata omnia
paene ille ignauos funditus pessum dedit.
#MEG# quidum. Cal.quia, ruri dum sum egō unos sex dies,
mē apsente atque īnsciente, incōnsultū meo,
aedis uenalis hasce īnscripsit litteris.
#MEG# Adesuriuit magis et inhiauit acrius
lupus, obseruauit dum dormitarent canes:
gregem uniuersum uoluit totum auortere.
#CAL# fecisset edepol, ni haec praesēnsisset canes.
sed nunc rogare egō uicissim tē uolō:
quid fuit officium meum mē facere. face sciam.
utrum indicare mē ei thēnsaurum aequom fuit,
aduersum quam eius mē opsecrauisset pater,
an egō alium dominum paterer fieri hisce aedibus.
quī emisset, eius essetne ea pecunia.
emi egomet potius aedis, argentum dedi
thēnsauri causa, ut saluom amicō traderem.
neque adeō hasce emi mihi nec usurae meae:
illī redemi rusum, ā mē argentum dedī.
haec sunt: sī rēctē seū peruorse facta sunt,
egō mē fecisse cōnfiteor, Megaronides.
em mea malefacta, em meam auaritiam tibī.
hascine propter rēs maledicas famas ferunt.
#MEG# Παῦσαι, uicisti castigatorem tuom:
occlusti linguam, nihil est quod respondeam.
#CAL# nunc egō tē quaesō ut mē opera et cōnsiliō iuues
communicesque hanc mecum meam prouinciam.
#MEG# Polliceor operam. Cal. Ergō ubi eris paulō post. Meg. Domī.
#CAL# numquid uis. Meg. Cures tuam fidem. Cal. Fiet sedulō.
Me. Sed quid ais. Ca. quid uis. Me. V.I nunc adulescēns habet.
#CAL# posticulum hoc recepit, quom aedis uendidit.
#MEG# Istuc uolebam scire. i sane nunciam.
sed quid ais. quid nunc uirgo. nempe apud tē est. Cal. Itast,
iuxtaque eam curō cum mea. Meg. Recte facis.
#CAL# numquid, prius quam abeo, mē rogaturuss.—Meg. Vale.
nihil est profectō stultius neque stolidius
neque mendaciloquius neque argutum magis,
neque cōnfidentiloquius neque peiurius,
quam urbani assidui ciues, quos scurras uocant.
atque egomet mē adeō cum illis una ibidem traho,
quī illōrum uerbis falsis acceptor fui,
quī omnia sē simulant scire neque quicquam sciunt.
quod quisque in animō habet aut habiturust sciunt,
sciunt id quod in aurem rex reginae dixerit,
sciunt quod Iunō fabulatast cum Ioue.
quae neque futura neque sunt, tamen illī sciunt.
falson an uērō laudent, culpent quem uelint,
nōn flocci faciunt, dum illud quod lubeat sciant.
omnēs mortales hunc aiebant Calliclem
indignum ciuitate hac esse et uiuere,
bonīs quī hunc adulescentem euortisset suis.
egō de eorum uerbis famigeratorum īnsciēns
prosilui amicum castigatum innoxium.
quod sī exquiratur usque ab stirpe auctoritas,
unde quidquid auditum dicant, nisi id appareat,
famigeratori rēs sit cum damnō et malo,
hoc ita sī fiat, publicō fiat bonō,
pauci sint faxim quī sciant quod nesciunt,
occlusioremque habeant stultiloquentiam.—

II.I
Lysiteles Multas rēs simitū in meō corde uorso,
multum in cogitandō dolorem indipiscor:
egomet mē coquō et macerō et defetigo,
magister mihi exercitor animus nunc est.
sed hoc nōn liquet neque satis cogitatumst,
utram potius hārum mihi artem expetessam,
utram aetati agundae arbitrer firmiorem:
amorin med an rei opsequi potius par sit,
utra in parte plus sit uoluptatis uitae
ad aetatem agundam.
de hac rē mihi satis haū liquet. nisi hoc sic faciam, opinor,
ut utramque rem simul exputem, iudex sim reusque ad eam rem.
ita faciam, ita placet. omnium prīmum
Amoris artis ēloquar quem ad modum expediant.
numquam amor quemquam nisi cupidum hominem
postulat sē in plagas conicere:
eos cupit, eos cōnsectatur.
subdole [blanditur] ab rē cōnsulit,
blandiloquentulus, harpago, mendax,
cuppes, auarus, elegāns, despoliator,
latebricolarum hominum corruptor,
[blandus] inops celatum indagator.
nam quī amat quod amat quom extemplō
sauiis sagittatis perculsust,
ilicō rēs foras labitur, liquitur.
 ¤ da mihi hoc, mel meum, sī mē amas, sī audes ¤ .
ibi ille cuculus:  ¤ ocelle mī, fiat:
et istuc et sī amplius uis dari, dabitur. ¤ 
ibi illa pendentem ferit: iam amplius orat.
nōn satis id est mali, ni amplius etiam,
quod ecbibit, quod comest, quod facit sumptī.
nox datur: ducitur familia tota,
uestiplica, unctor, auri custos, flabelliferae, sandaligerulae,
cantrices, cistellatrices, nuntii, renuntii,
raptores panis et penī.
fit ipse, dum illis comis est, inops amator.
haec egō quom agō cum meō animō et recolo,
ubi quī eget, quam preti sit parui:
apage tē, Amor, nōn places nil tē utor.
quamquam illud est dulce, esse et bibere,
Amor amara dat tamen, satis quod aegre sit:
fugit forum, fugitat suos cognatos,
fugat ipsus sē ab suō contutu,
neque eum sibi amicum uolunt dicī.
mille modis, Amor, ignoranduss,
procul abhibenduss atque abstanduss,
nam quī in amorem praecipitauit,
peius perit quasi saxō saliat:
apage tē, Amor, tuas rēs tibi habeto,
Amor, mihi amicus ne fuas umquam.
sunt tamen quos miseros maleque habeas,
quos tibi obnoxios fecistī.
certumst ad frugem adplicare animum,
quamquam ibi labos grandis capitur.
bonī sibi haec expetunt, rem, fidem, honorem,
gloriam et gratiam: hoc probis pretiumst.
eō mihi magis lubet cum probis potius
quam cum improbis uiuere uanidicis.

II.II
Philtō Quō illic homō foras sē penetrauit ex
aedibus. Lys. Pater, adsum, impera quiduis,
neque tibi erō in mora neque latebrose
mē abs tuō cōnspectū occultabō.
#PH# Feceris par tuis ceteris factis,
patrem tuom sī percoles per pietatem.
nolō egō cum improbis tē uiris, gnate mī,
neque in uia, neque in forō necullum sermonem exsequi
noui egō hoc saeculum mōribus quibus siet:
malus bonum malum esse uolt, ut sit sui similis.
turbant, miscent mōrēs mali: rapax auarus inuidus
sacrum profanum, publicum priuatum habent, hiulca gēns.
haec egō doleo, haec sunt quae mē excruciant, haec dies
noctēsque tibi cantō ut caueas.
quod manū nōn queunt tangere tantum fas habent quō manus abstineant,
cetera: rape trahe, fuge late—lacrumas
haec mihi quom uideō eliciunt,
quia egō ad hoc genus hominum durauī.
quīn prius mē ad plures penetraui.
nam hi mōrēs maiorum laudant, eosdem lutitant quos conlaudant.
hisce egō de artibus gratiam facio, ne colas neue imbuas ingenium.
meō modō et mōribus uiuitō antiquis,
quae egō tibi praecipio, ea facitō.
nihil egō istos moror faeceos mōrēs, turbidos, quibus bonī dedecorant sē.
haec tibi sī mea imperia capesses, multa bona in pectore cōnsident.
#LYS# semper egō usque ad hanc aetatem ab ineunte adulescentia
tuis seruiui seruitūtem imperiis [et] praeceptis, pater.
prō ingeniō egō mē liberum esse ratus sum, prō imperiō tuō
meum animum tibi seruitūtem seruire aequom cēnsuī.
#PHIL# quī homō cum animō inde ab ineunte aetate depugnat suo,
utrum itane esse mauelit ut eum animus aequom cēnseat,
an ita potius ut parentes eum esse et cognati uelint:
sī animus hominem pepulit, actumst: animō seruit, nōn sibī.
sī ipse animum pepulit, dum uiuit uictor uictorum cluet.
tū sī animum uicisti potius quam animus tē, est quod gaudeas.
nimiō satiust, ut opust tē ita esse, quam ut animō lubet:
quī animum uincunt, quam quos animus, semper probiores cluent.
#LYS# istaec egō mī semper habui aetati integumentum meae.
ne penetrarem mē usquam ubi esset damni conciliabulum
neū noctū irem obambulatum neū suom adimerem alteri
neū tibi aegritudinem, pater, parerem, parsi sedulō:
sarta tecta tua praecepta usque habui mea modestia.
#PHIL# quid exprobras. bene quod fecisti tibi fecisti, nōn mihī.
mihi quidem aetas actast ferme: tua istuc refert maxime.
is probus est quem paenitet quam probus sit et frugi bonae.
quī ipsus sibi satis placet, nec probus est nec frugi bonae:
[quī ipsus sē contemnit, in eost indoles industriae.]
bene facta bene factis aliīs pertegito, ne perpluant.
#LYS# ob eam rem haec, pater, autumaui, quia rēs quaedamst quam uolō
egō mē abs tē exorare. Phil. quid id est. dare iam ueniam gestiō.
#LYS# adulescenti hinc genere summo, amicō atque aequali meo,
minus quī caute et cogitate suam rem tractauit, pater,
bene uolō egō illī facere, sī tū nōn neuis. Phil. Nempe de tuo.
#LYS# de meō: nam quod tuomst meumst, omne meumst autem tuom.
#PHIL# quid is. egetne. Lys. Eget. Phil. Habuitne rem. Lys. Habuit. Phil.quī eam perdidit.
publicisne adfinis fuit an maritumis negotiis.
mercaturan, an uenales habuit ubi rem perdidit.
L. Nihil istōrum. P. quid igitur. L. Per comitatem edepol, pater.
praeterea aliquantum animī causa in deliciis disperdidit.
#PHIL# edepol hominem praemandatum ferme familiariter,
quī quidem nusquam per uirtutem rem cōnfregit, atque eget.
nil moror eum tibi esse amicum cum eius modi uirtutibus.
#LYS# quia sine omni malitiast, tolerare eius egestatem uolō.
#PHIL# de mendicō male meretur quī ei dat quod edit aut bibat.
nam et illud quod dat perdit et illī prodit uitam ad miseriam.
nōn eō haec dico, quīn quae tū uis egō uelim et faciam lubēns:
sed egō hoc uerbum quom illī quoidam dico, praemōnstrō tibi,
ut ita tē aliorum miserescat, ne tis aliōs misereat.
#LYS# deserere illum et deiuuare in rebus aduorsis pudet.
#PHIL# pol pudere quam pigere praestat, totidem litteris.
#LYS# edepol, deum uirtūte dicam, pater, et maiorum et tua
multa bona bene parta habemus, bene sī amicō feceris
ne pigeat fecisse, ut potius pudeat sī nōn feceris.
#PHIL# de magnis diuitiis sī quid demas, plus fit an minus.
#LYS# minus, pater. sed ciui immuni scin quid cantari solet.
 ¤ quod habes ne habeas et illuc quod nōn habes habeas, malum,
quandoquidem nec tibi bene esse pote pati neque alterī. ¤ 
#PHIL# sciō equidem istuc ita solere fierī. uerum, gnate mī,
is est immunis, cui nihil est quī munus fungatur suom.
#LYS# deum uirtūte habemus et quī nosmet utamur, pater,
et aliīs quī comitati simus beneuolentibus.
#PHIL# nōn edepol tibi pernegare possum quicquam quod uelis.
cui egestatem tolerari uis. eloquere audacter patrī.
#LYS# lesbonicō huic adulescenti, Charmidai filio,
quī illic habitat. Phil.quīn comedit quod fuit, quod nōn fuit.
#LYS# ne opprobra, pater. multa eueniunt hominī quae uolt, quae neuolt.
#PHIL# mentire edepol, gnate, atque id nunc facis haud cōnsuetudine.
nam sapiēns quidem pol ipsus fingit fortunam sibi:
eō nōn multa quae neuolt eueniunt, nisi fictor malust.
#LYS# multa illī opera opust ficturae, quī sē fictorem probum
uitae agundae esse expetit: sed hic admodum adulescentulust.
#PHIL# nōn aetate, uerum ingeniō apiscitur sapientia.
sapienti aetas condimentum, sapiēns aetati cibust.
agedum eloquere, quid dare illī nunc uis. Lys. Nil quicquam, pater.
tū modō ne mē prohibeas accipere, sī quid det mihī.
#PHIL# an eō egestatem ei tolerabis, sī quid ab illō acceperis.
L. Eo, pater. P. Pol egō istam uolō mē rationem edoceas. L. Licet.
scin tū illum quō genere nātus sit. Phil. Scio, adprime probō.
#LYS# soror illī est adulta uirgō grandis: eam cupio, pater,
ducere uxōrem sine dote. Phil. Sine dote uxōrem. Lys. Ita.
tua rē salua hoc pactō ab illō summam inibis gratiam,
neque commodius ullō pactō ei poteris auxiliarier.
#PHIL# egone indotatam tē uxōrem ut patiar. Lys. Patiundumst, pater.
et eō pactō addideris nostrae lepidam famam familiae.
#PHIL# multa egō possum docta dicta et quamuis facunde loqui,
historiam ueterem atque antīquam haec mea senectus sustinet.
uerum egō quandō tē et amicitiam et gratiam in nostram domum
uideō adlicere, etsī aduersatus tibi fui, istac iudicō:
tibi permittō. posce, duce. Lys. Di tē seruassint mihī.
sed adde ad istam gratiam unum. P. quid id est autem unum. L. Eloquar.
tute ad eum adeas, tute concilies, tute poscas. Phil. Eccere.
#LYS# nimiō citius trānsiges: firmum omne erit quod tū egeris.
grauius tuom erit unum uerbum ad eam rem quam centum mea.
#PHIL# ecce autem in benignitate hoc repperi, negotium.
dabitur opera. Lys. Lepidus uiuis. haec sunt aedes, hic habet.
Lesbonicō est nōmen. age, rem cura. egō tē opperiar domī.—

II.III
#PHIL# nōn optuma haec sunt, neque ut egō aequom cēnseō.
uerum meliora sunt quam quae deterruma.
sed hoc mē unum cōnsolatur atque animum meum,
quia quī nihil aliud nisi quod sibi soli placet
cōnsulit aduorsum filium, nugas agit:
miser ex animō fit, factius nihilō facit.
suae senectuti is acriorem hiemem parat,
quom illam importunam tempestatem conciet.
sed aperiuntur aedes quō ibam: commodum
ipse exit Lesbonicus cum seruō foras.

II.IV
Lesbonicus Minus quindecim dies sunt, quom prō hisce aedibus
minas quadraginta accepisti ā Callicle.
estne hoc quod dico, Stasime. Stasimus Quom cōnsidero,
meminisse uideor fierī. Lesb. quid factumst eō.
#STAS# Comessum, expotum. exussum: elotum in balineis,
piscator, pistor apstulit, lanii, coqui,
holitores, myropolae, aucupes: cōnfit citō.
nōn hercle minus diuorse distrahitur cito,
quam sī tū obicias formicis papauerem.
#LESB# Minus hercle in istis rebus sumptumst sex minis.
#STAS# quid quod dedisti scortis. Lesb. Ibidem una trahō.
#STAS# quid quod egō defrudaui. Lesb. Em, istaec ratiō maxumast.
#STAS# nōn tibi illud apparere, sī sumas, potest.
nisi tū immortale rere esse argentum tibī.
#PHIL# serō atque stulte, prius quod cautum oportuit,
postquam comedit rem, post rationem putat.
#LESB# nequaquam argenti ratiō comparet tamen.
#STAS# Ratiō quidem hercle apparet: argentum οἴχεται.
minas quadraginta accepisti ā Callicle,
et ille aedis mancipiō abs tē accepit. Lesb. Admodum.
#PHIL# pol opinō adfinis noster aedis uendidit.
pater quom peregre ueniet, in portast locus,
nisi forte in uentrem filiō conrepserit.
#STAS# Trapezitae mille drachumarum Olympico,
quās de ratione dehibuisti, redditae.
#LESB# nempe quās spopondī. Stas. Immō  ¤ quās dependi ¤  inquitō
[†qua spōnsione pronuper tū exactus es]
prō illō adulescente, quem tū esse aibas diuitem.
L. Factum. #S# Vt quidem illud perierit. L. Factum id quoque est.
nam nunc eum uīdī miserum et mē eius miseritumst.
#STAS# Miseret tē aliorum, tui nec miseret nec pudet.
#PHIL# tempust adeundī. Lesb. estne hic Philtō quī aduenit.
is herclest ipsus. Stas. Edepol ne egō istum uelim
meum fieri seruom cum suō peculiō.
#PHIL# erum atque seruom plurumum Philtō iubet
saluere, Lesbonicum et Stasimum. Lesb. Di duint
tibi, Philto, quaequomque optes. quid agit fīlius.
#PHIL# bene uolt tibī. Lesb. Edepol mutuom mecum facit.
#STAS# nequam illud uerbumst  ¤ bene uolt ¤ , nisi quī bene facit.
egō quoque uolō esse liber: nequiquam uolō.
hic postulet frugi esse: nugas postulet.
#PHIL# meus gnatus mē ad tē misit, inter tē atque nos
adfinitatem ut conciliarem et gratiam.
tuam uolt sororem ducere uxōrem. et mihi
sententia eademst et uolō. Lesb. Haū noscō tuom:
bonīs tuis rebus meas rēs inrides malas.
#PHIL# homō egō sum, homō tū es: ita mē amabit Iuppiter,
neque tē derisum adueniō neque dignum putō.
uerum hoc quod dīxī: meus mē orauit fīlius,
ut tuam sororem poscerem uxōrem sibī.
#LESB# Mearum mē rērum nouisse aequomst ordinem.
cum uostra nostra nōn est aequa factiō.
adfinitatem uōbīs aliam quaerite.
#STAS# Satin tū es sanus mentis aut animī tui,
quī condicionem hanc repudies. nam illum tibi
ferentarium esse amicum inuentum intellegō.
#LESB# Abin hinc dierecte. Stas. #S# hercle ire occipiam, uotes.
#LESB# nisi quid mē aliud uis, Philto, respondi tibī.
#PHIL# benigniorem, Lesbonice, tē mihi,
quam nunc experior esse, cōnfidō fore.
nam et stulte facere et stulte fabularier,
utrumque, Lesbonice, in aetate haū bonumst.
#STAS# Verum hercle hic dicit. Lesb. Oculum egō ecfodiam tibi,
sī uerbum addideris. Stas. Hercle quī dicam tamen.
nam sī sic nōn licebit, luscus dixerō.
#PHIL# ita tū nunc dicis, nōn esse aequiperabiles
uostras cum nostris factiones atque opes.
#LESB# dicō. Phil. quid. nunc sī in aedem ad cenam ueneris
atque ibi opulentus tibi par forte obuenerit
(adposita cena sit, popularem quam uocant),
sī illī congestae sint epulae ā cluentibus:
sī quid tibi placeat quod illī congestum siet,
edisne an incenatus cum opulentō accubes.
#LESB# Edim, nisi sī ille uotet. Stas. At pol egō etsī uotet
edim, atque ambabus malis expletis uorem,
et quod illī placeat praeripiam potissimum,
neque illī concedam quicquam de uita mea.
uerecundari neminem apud mēnsam decet,
nam ibi de diuinis atque humanis cernitur.
#PHIL# Rem fabulare. Stas. Non tibi dicam dolō:
decedam egō illī de uia, de semita,
de honore populī. uerum quod ad uentrem attinet,
nōn hercle hoc longe, nisi mē pugnis uicerit.
cena hac annona est sine sacris hereditas.
#PHIL# semper tū hoc facito, Lesbonice, cogites,
id optumum esse, tute uti sis optumus.
sī id nequeas, saltem ut optumis sis proxumus.
nunc condicionem hanc, quam egō ferō et quam abs tē peto,
dare atque accipere, Lesbonice, tē uolō.
di diuites sunt, deōs decent opulentiae
et factiones, uerum nōs homunculi,
satillum animai quī quom extemplō emisimus,
aequō mendicus atque ille opulentissimus
cēnsetur cēnsū ad Acheruntem mortuos.
#STAS# Mirum quīn tū illō tecum diuitias feras.
ubi mortuos sis, ita sis ut nōmen cluet.
#PHIL# nunc ut scias hic factiones atque opes
nōn esse neque nōs tuam neglegere gratiam,
sine dote poscō tuam sororem filiō.
quae rēs bene uortat—habeon pactam. quid taces.
#STAS# Prō di immortales, condicionem quoius modī.
#PHIL# quīn fabulare  ¤ di bene uortant, spondeo ¤ .
#STAS# Eheū ubi usus nil erat dicto, spondeō
dicebat. nunc hic, quom opus est, nōn quit dicere.
#LESB# Quom adfinitate uostra mē arbitramini
dignum, habeō uōbīs, Philto, magnam gratiam.
sed sī haec rēs grauiter cecidit stultitia mea,
Philto, est ager sub urbe hic nōbīs: eum dabō
dotem sororī. nam is de diuitiis meis
sōlus superfit praeter uitam relicuos.
#PHIL# profectō dotem nil moror. Lesb. Certumst dare.
#STAS# nostramne, ere, uis nutricem, quae nōs educat,
abalienare ā nōbīs. caue sis feceris.
quid edemus nosmet postea. Lesb. Etiam tū taces.
tibi egō rationem reddam. Stas. Plane periimus,
nisi quid egō comminiscor. Philto, tē uolō.
P. #S# quid uis, Stasime. #S# hūc concede aliquantum. P. Licet.
#STAS# Arcanō tibi egō hoc dico, ne ille ex tē sciat
neue alius quisquam. Phil. Crede audacter quidlubet.
#STAS# Per deōs atque hominēs dico, ne tū illunc agrum
tuom siris umquam fieri neque gnati tuī.
ei rei argumenta dicam. Phil. Audire edepol lubet.
#STAS# Primum omnium olim terra cum proscinditur,
in quintō quoque sulcō moriuntur boues.
#PHIL# apage, Acheruntis ostium in uostrost agrō.
#STAS# Tum uinum prius quam coctumst pendet putidum.
#LESB# Cōnsuadet hominī, crēdō. etsī scelestus est,
at mī īnfidelis nōn est. Stas. Audi cetera.
post id, frumenti quom alibi messis maximast,
tribus tantis illī minus redit quam opseueris.
#PHIL# em istic oportet opseri mōrēs malos,
sī in opserendō possint interfierī.
#STAS# neque umquam quisquamst, quoius ille ager fuit,
quīn pessume ei rēs uorterit: quoium fuit,
alii exulatum abierunt, alii emortui,
alii sē suspendere. em nunc hic quoius est,
ut ad incitas redactust. Phil. Apage ā mē istum agrum.
#STAS# Magis apage dicas, sī omnia ex mē audiueris.
nam fulguritae sunt alternae arbores.
sues moriuntur angina acerrume.
oues scabrae sunt, tam glabrae, em, quam haec est manus.
tum autem Surorum, genus quod patientissumumst
hominum, nēmō extat quī ibi sex mēnses uixerit:
ita cuncti solstitiali morbō decidunt.
#PHIL# crēdō egō istuc, Stasime, ita esse. sed Campāns genus
multō Surorum iam antidit patientia.
sed istest ager profecto, ut tē audiui loqui,
malos in quem omnēs publice mitti decet,
sicut fortunatorum memorant īnsulas,
quō cuncti quī aetatem egerint caste suam
conueniant. contra istoc detrudi maleficos
aequom uidetur, quī quidem istius sit modī.
#STAS# hospitium est calamitatis: quid uerbis opust.
quamuis malam rem quaeras, illic reperias.
#PHIL# at tū hercle et illī et alibī. Stas. Caue sis dixeris
mē tibi dixisse hoc. Phil. Dixisti arcanō satis.
#STAS# quīn hic quidem cupit illum ab sē abalienarier,
sī quem reperire possit cui os sublinat.
#PHIL# meus quidem hercle numquam fiet. Stas. #S# sapies quidem.
lepide hercle de agrō egō hunc senem deterruī.
nam quī uiuamus nihil est, sī illum amiserit.
#PHIL# Redeō ad tē, Lesbonice. Lesb. Dic sodes mihi,
quid hic est locutus tecum. Phil. quid cēnses. homost:
uolt fieri liber, uerum quod det nōn habet.
#LESB# Et egō esse locuples, uerum nequiquam uolō.
#STAS# Licitumst, sī uelles. nunc, quom nihil est, nōn licet.
#LESB# quid tecum, Stasime. Stas. De istoc quod dixti modō:
sī ante uoluisses, esses. nunc serō cupis.
#PHIL# de dote mecum conuenire nil potest:
quid tibi lubet tute agitō cum natō meō.
nunc tuam sororem filiō poscō meō.
quae rēs bene uortat. quid nunc. etiam cōnsulis.
#LESB# quid istic. quandō ita uis: di bene uortant. spondeō.
#STAS# numquam edepol quoiquam <tam> expectatus fīlius
nātus quam illuc est spondeō natum mihī.
di fortunabunt uostra cōnsilia. Phil. Ita uolō.
#LESB# Sed, Stasime, abi hūc ad meam sororem ad Calliclem,
dic hoc negoti quō modō actumst. Stas. Ibitur.
#LESB# Et gratulator meae sororī. Stas. Scilicet.
#PHIL# i hac, Lesbonice, mecum, ut coram nuptiis
dies cōnstituatur. eadem haec cōnfirmabimus.—
#LESB# [Tū istuc cura quod iussī. egō iam hic erō.—]
dic Callicli, mē ut conuenat. Stas.quīn tū i modō.
#LESB# de dote ut uideat quid opus sit factō. Stas. I modō.
#LESB# nam certumst sine dote haud dare. Stas.quīn tū i modō.
#LESB# neque enim illī damnō umquam esse patiar Stas. Abi modō.
#LESB# Meam neglegentiam. Stas. I modō. Lesb. <Nullō modo>
aequom uidetur quīn quod peccarim Stas. I modō.
#LESB# Potissimum mī id obsit. Stas. I modō. Lesb. O pater,
ēn umquam aspiciam tē.—Stas. I modo, i modo, i modō.
tandem impetraui abiret. di uestram fidem,
edepol rē gesta pessume gestam probe,
sī quidem ager nōbīs saluos est. etsī admodum
in ambiguō est etiam nunc quid ea rē fuat.
sed id sī alienatur, actumst de collō meo,
gestandust peregre clupeus, galea, sarcina:
effugiet ex urbe, ubi erunt factae nuptiae,
ibit istac, aliquo, in maximam malam crucem,
latrocinatum, aut in Asiam aut in Ciliciam.
ibō hūc quō mī imperatumst, etsī odi hanc domum,
postquam exturbauit hic nōs ex nostris aedibus.—

III.I
Callicles Quō modō tū istuc, Stasime, dixti. Stasimus Nostrum erilem filium
Lesbonicum suam sororem despondisse. em hoc modō.
#CALL# cui hominī despondit. Stas. Lysiteli Philtonis filio,
sine dote. Call. Sine dote ille illam in tantas diuitias dabit.
nōn credibile dicis. Stas. At tū edepol nullus creduas.
sī hoc nōn credis, egō credidero—C. quid. #S# #M# nihili pendere.
#CALL# Quam dudum istuc aut ubi actumst. Stas. Ilicō hic ante ostium,
tam modo, inquit Praenestinus. Call. Tanton in rē perdita,
quam in rē salua Lesbonicus factus est frugalior.
#STAS# Atque equidem ipsus ultrō uenit Philtō ōrātum filiō.
#CALL# Flagitium quidem hercle fiet, nisi dos dabitur uirginī.
postremō edepol egō istam rem ad mē attinere intellegō.
ibō ad meum castigatorem atque ab eō cōnsilium petam.—
#STAS# Propemodum quid illic festinet sentiō et subolet mihi:
ut agrō euortat Lesbonicum, quandō euortit aedibus.
ō ere Charmides, quam apsenti hic tua rēs distrahitur tibi!
utinam tē rediisse saluom uideam, ut inimicos tuos
ulciscare, ut mihi, ut erga tē fui et sum, referas gratiam.
nimium difficilest reperiri amicum ita ut nōmen cluet,
quoi tuam quom rem credideris, sine omni cura dormias.
sed generum nostrum ire eccillum uideō cum adfini suō.
nesciō quid nōn satis inter eos conuenit: celeri gradu
eunt uterque, ille reprehendit hunc priorem palliō.
haud ineuscheme astiterunt. hūc aliquantum apscesserō:
est lubidō orationem audire duorum adfinium.

III.II
Lysiteles Sta ilico, noli auorsari neque tē occultassis mihī.
Lesbonicus Potin ut mē ire quō profectus sum sinas. Lys. #S# in rem tuam,
Lesbonice, esse uideatur, gloriae aut famae, sinam.
#LESB# Quod est facillumum, facis. Lys. quid id est. Lesb. Amicō iniuriam.
Ly. Neque meumst neque facere didicī. Le. Indoctus quam docte facis.
quid faceres, sī quis docuisset tē, ut sic odiō esses mihi.
[quī] bene cum simulas facere mihi tē, male facis, male cōnsulis.
#LYS# egone. Lesb. Tune. Lys. quid male facio. Lesb. Quod egō nolo, id cum facis.
#LYS# tuae rei bene cōnsulere cupiō. Lesb. Tū [mihi] es melior quam egomet mihi.
sat sapio, satis in rem quae sint meam egō cōnspiciō mihī.
#LYS# an id est sapere, ut quī beneficium ā beneuolente repudies.
#LESB# nullum beneficium esse ducō id quod quoi facias nōn placet.
sciō egō et sentiō ipse quid agam, neque mēns officiō migrat,
nec tuis depellar dictīs quīn rumori seruiam.
#LYS# quid ais. nam retineri nequeō quīn dicam ea quae promeres:
itan tandem hanc maiores famam tradiderunt tibi tui,
ut uirtūte eorum anteparta per flagitium perderes.
atque honori posterorum tuorum ut uindex fieres,
tibi paterque auosque facilem fēcit et planam uiam
ad quaerundum honorem: tū fecisti ut difficilis foret,
culpa maxume et desidia tuisque stultis mōribus.
praeoptauisti, amorem tuom uti uirtuti praeponeres.
nunc tē hoc pactō credis posse optegere errata. aha, nōn itast:
cape sis uirtutem animō et corde expelle desidiam tuō:
in forō operam amicis da, ne in lectō amicae, ut solitus es.
atque egō istum agrum tibi relinqui ob eam rem enixe expeto,
ut tibi sit quī tē corrigere possis, ne omninō inopiam
ciues obiectare possint tibi, quos tū inimicos habes.
#LESB# Omnia egō istaec quae tū dixti scio, uel exsignauero,
ut rem patriam et gloriam maiorum foedarim meum:
scibam ut esse mē deceret, facere nōn quibam miser.
ita ui Veneris uinctus, otiō captus in fraudem incidī.
et tibi nunc, proinde ut merere, summas habeō gratias.
#LYS# at operam perire meam sic et tē haec dicta corde spernere †
perpeti nequeo, simul mē piget parum pudere tē.
et postremo, nisi mī auscultas atque hoc ut dicō facis,
tute pone tē latebis facile, ne inueniat tē Honor,
in occultō iacebis cum tē maxume clarum uoles.
pernoui equidem, Lesbonice, ingenium tuom ingenuom admodum.
sciō tē sponte nōn tuapte errasse, sed amorem tibi
pectus opscurasse. atque ipse Amoris teneō omnis uias.
ita est amor, ballista ut iacitur: nihil sic celere est neque uolat.
atque is mōrēs hominum moros et morosos efficit:
minus placet magis quod suadetur, quod dissuadetur placet.
quom inopiast, cupias, quandō eius copiast, tum nōn uelis.
[ille quī aspellit is compellit, ille quī cōnsuadet uetat.]
īnsanum [et] malumst in hospitium deuorti ad Cupidinem.
sed tē moneō hoc etiam atque etiam, ut reputes quid facere expetas.
sī istuc, ut conare, facis † indicium tuom incendes genus.
tum igitur tibi aquae erit cupido, genus quī restinguas tuom,
atque sī eris nactus, proinde ut corde amantes sunt cati—
ne scintillam quidem relinques, genus quī congliscat tuom.
#LESB# Facilest inuentū: datur ignis, tametsi ab inimicō petas.
sed tū obiurgāns mē ā peccatis rapis deteriorem in uiam.
meam [uis] sororem tibi dem suades sine dote. aha, nōn conuenit
mē, quī abusus sum tantam rem patriam, porrō in ditiis
esse agrumque habere, egere illam autem, ut mē meritō oderit.
numquam erit alienis grauis quī suis sē concinnat leuem.
sicut dīxī, faciam: nolō tē iactari diutius.
#LYS# tantō meliust tē sororis causa egestatem exsequi
atque eum agrum mē habere, quam tē, tua quī toleres moenia.
#LESB# nolō egō mihi tē tam prospicere, quī meam egestatem leues,
sed ut inops īnfamis ne sim, ne mī hanc famam differant,
mē germanam meam sororem in concubinatum tibi,
sī sine dote <dem>, dedisse magis quam in matrimonium.
quis mē improbior perhibeatur esse. haec famigeratiō
tē honestet, mē conlutulentet, sī sine dote duxeris:
tibi sit emolumentum honoris, mihi quod obiectent siet.
#LYS# quid. tē dictatorem cēnses fore, sī aps tē agrum acceperim.
#LESB# neque uolō neque postulō neque cēnseo, uerum tamen
is est honos hominī pudico, meminisse officium suom.
#LYS# sciō equidem tē animatus ut sis. uideo, subolet, sentiō:
id agis, ut, ubi adfinitatem inter nōs nostram adstrinxeris
atque eum agrum dederis nec quicquam hic tibi sit quī uitam colas,
effugias ex urbe inanis. profugus patriam deseres,
cognatos, adfinitatem, amicos factis nuptiis:
mea opera hinc proterritum tē meaque auaritia autument.
id mē commissurum ut patiar fieri, ne animum induxeris.
#STAS# nōn enim possum quīn exclamem euge. euge, Lysiteles, πάλιν.
facile palmam habes: hic uictust, uicit tua comoedia.
hic agit magis ex argumentō et uersus melioris facit.
etiam ob stultitiam tuam tē † curis multabō mina.
#LESB# quid tibi interpellatiō aut in cōnsilium hūc accessiō est.
#S# Eodem pacto, quō hūc accessi, apscesserō. Le. I hac mecum domum,
Lysiteles, ibi de istis rebus plura fabulabimur.
#LYS# nil egō in occultō agere soleō. meus ut animust, ēloquar:
sī mihi tua soror, ut egō aequom cēnseo, ita nuptum datur,
sine dote, neque tū hinc abituruss, quod meum erit id erit tuom.
sin aliter animatus es, bene quod agas eueniat tibi,
egō amicus numquam tibi erō aliō pactō. sic sententia est.—
#STAS# Abiit [hercle] ille quidem. ecquid audis, Lysiteles. egō tē uolō.
hic quoque hinc abiit. Stasime, restas sōlus. quid egō nunc agam,
nisi uti sarcinam cōnstringam et clupeum ad dorsum accommodem,
fulmentas iubeam suppingi soccis. nōn sisti potest.
uideō caculam militarem mē futurum haud longius:
ad aliquem regem in saginam erus sēsē coniciet meus.
crēdō ad summos bellatores acrem fugitorem fore
et capturum spolia ibi illum quī [meo] erō aduersus uenerit.
egomet autem quom extemplō arcum [mihi] et pharetram et sagittas sumpsero,
cassidem in caput, dormibō placide in tabernaculō.
ad forum ibō: nudius sextus quoi talentum mutuom
dedi, reposcam, ut habeam, mecum quod feram, uiaticum.—

III.III
Megaronides Vt mihi rem narras, Callicles, nullō modō
potest fieri prosus quīn dos detur uirginī.
Callicles Namque hercle honeste fieri ferme nōn potest,
ut eam perpetiar ire in matrimonium
sine dote, quom eius rem penes mē habeam domī.
#MEG# Parata dos domist. nisi expectare uis,
ut eam sine dote frater nuptum conlocet.
post adeas tute Philtonem et dotem dare
tē ei dicas, facere id eius ob amicitiam patris.
uerum hoc egō uereor, ne istaec pollicitatiō
tē in crimen populō ponat atque īnfamiam.
nōn temere dicant tē benignum uirgini:
datam tibi dotem, ei quam dares, eius ā patre,
ex ea largiri tē illī, neque ita ut sit data
columem tē sistere illī, et detraxe autument.
nunc sī opperiri uis aduentum Charmidi,
perlongumst: huic ducendi interea abscesserit
lubidō. atque ea condiciō huic uel primaria est.
#CALL# nam hercle omnia istaec ueniunt in mentem mihī.
uide sī hoc utibile magis atque in rem deputas,
ut adeam Lesbonicum, edoceam ut rēs sē habet.
sed ut egō nunc adulescenti thēnsaurum indicem
indomito, plenō amoris ac lasciuiae.
minime, minime hercle uērō. nam certō scio,
locum quoque illum omnem, ubi situst, comederit.
quem fodere metuō, sonitum ne ille exaudiat
neū rem ipsam indaget, dotem dare sī dixerim.
#MEG# Quō pactō ergō igitur clam dos depromi potest.
#CALL# dum occasiō ei <rei> reperiatur, interim
ab amicō alicunde mutuom argentum rogem.
#MEG# Potin est ab amicō alicunde exorari. Call. Potest.
#MEG# Gerrae. ne tū illud uerbum actutum inueneris:
 ¤ mihi quidem hercle nōn est quod dem mutuom. ¤ 
#CALL# malim hercle ut uerum dicas, quam ut des mutuom.
#MEG# Sed uide cōnsilium, sī placet. Call. quid cōnsilist.
#MEG# Scitum, ut egō opinor, cōnsilium inuenī. Call. quid est.
#MEG# homō conducatur aliquis iam, quantum potest,
[quasi sit peregrinus. Call. quid is scit facere postea.]
ignota facie, quae <hic> nōn uisitata sit.
mendacilocum aliquem [Call. quid is scit facere postea.]
falsidicum, cōnfidentem. Call. quid tum postea.
#MEG# Is homō exornetur graphice in peregrinum modum.
quasi ad adulescentem ā patre ex Seleucia
ueniat, salutem ei nuntiet uerbis patris:
illum bene gerere rem et ualere et uiuere,
et eum rediturum actutum. ferat epistulas
duas, eās nōs cōnsignemus, quasi sint ā patre:
det alteram illī, alteram dicat tibi
dare sēsē uelle. Call. Perge porrō dicere.
#MEG# Seque aurum ferre uirgini dotem ā patre
dicat patremque id iussisse aurum tibi dare.
tenes iam. Call. Propemodo, atque auscultō perlubēns.
#MEG# Tum tū igitur demum adulescenti aurum dabis,
ubi erit locata uirgō in matrimonium.
#CALL# scite hercle sane. Meg. Hoc, ubi thēnsaurum effoderis,
suspicionem ab adulescente amoueris:
cēnsebit aurum esse ā patre allatum tibi,
tū de thēnsaurō sumes. Call. Satis scite et probe.
quamquam hoc mē aetatis sycophantari pudet.
sed epistulas quandō opsignatas adferet,
[sed quom opsignatas attulerit epistulas]
nonne arbitraris eum adulescentem anuli
paterni signum nouisse. Meg. Etiam tū taces.
sescentae ad eam rem causae possunt conligi:
illum quem habuit perdidit, alium post fēcit nouom.†
iam sī opsignatas nōn feret, dici hoc potest,
apud portitorem eās resignatas sibi
īnspectasque esse. in huius modi negotiō
diem sermone terere segnities merast:
quam uis sermones possunt longi texier.
abi ad thēnsaurum iam cōnfestim clanculum,
seruos ancillas amoue. atque audin. Call. quid est.
#MEG# Vxorem quoque eampse hanc rem uti celes face,
nam pol tacere numquam quicquamst quod queat.
quid nunc stas. quīn tū hinc amoues et tē moues.
aperi, deprome inde auri ad hanc rem quod sat est,
continuō operitō denuō. sed clanculum,
sicut praecepī. cunctos exturba aedibus.
#CALL# ita faciam. Meg. At enim nimis longō sermone utimur,
diem cōnficimus quod iam properatost opus.
nihil est de signō quod uereare. mē uide:
lepida est illa causa, ut commemoraui, dicere
apud portitores esse īnspectas. denique
diei tempus nōn uides. quid illum putas,
natura illa atque ingenio. iam dudum ebriust.
quiduis probare poterit. tum, quod maxumumst,
adferre, nōn petere hinc sē dicet. Call. Iam sat est.
#MEG# Egō sycophantam iam conducō de forō
epistulasque iam cōnsignabō duas,
eumque hūc <ad> adulescentem meditatum probe
mittam. Call. Eō egō igitur intrō ad officium meum.
tū istuc age.—Meg. Actum reddam nugacissume.—

IV.I
Charmides Salsipotenti et mulsipotenti Iouis fratri et Nerei Neptunō
laetus lubēns laudes agō et grates gratiasque habeō et fluctibus salsis,
quos penes meī <fuit saepe> potestas, bonīs meis quid foret et meae uitae,
quom suis med ex locis in patriam suauissumam reducem faciunt.
atque ego, Neptune, tibi ante aliōs deōs gratias agō atque habeō summas.
nam tē omnēs saeuomque seuerumque atque auidis mōribus commemorant,
spurcificum, immanem, intolerandum, uesanum: contra opera expertus,
nam pol placidō tē et clementi meō usque modo, ut uolui, usus sum in altō.
atque hanc tuam gloriam iam ante auribus acceperam, et nobilest apud hominēs,
pauperibus tē parcere solitum, dites damnare atque domare.
abi, laudo, scis ordine, ut aequomst, tractare hominēs. hoc dis dignumst.
[semper mendicis modesti sint.]
fidus fuisti: īnfidum esse iterant. nam apsque foret tē, sat sciō in altō
distraxissent disque tulissent satellites tui mē miserum foede
bonaque omnia <mea> item una mecum passim caeruleos per campos:
ita iam quasi canes, haud secus, circum stabant nauem turbines uenti,
imbres fluctusque atque procellae īnfēnsae frangere malum,
ruere antemnas, scindere uela, ni tua pax propitia foret praestō.
apage ā mē sis, dehinc iam certumst otiō dare mē. satis partum habeō
quibus aerumnis deluctaui, filiō dum diuitias quaerō.
sed quis hic est, quī in plateam ingreditur
cum nouō ornatū specieque simul.
pol quamquam domī cupio, opperiar,
quam hic rem agat animum aduortam.

IV.II
Sycophanta Huic egō die nōmen Trinummō faciam: nam egō operam meam
tribus nummis hodiē locaui ad artis nugatorias.
adueniō ex Seleucia, Macedonia, Asia atque Arabia,
quās egō neque oculis nec pedibus umquam usurpaui meis.
uiden egestas quid negoti dat hominī miserō mali,
quīn egō nunc subigor trium nummum causa ut hasce epistulas
dicam ab eō homine mē accepisse, quem egō quī sit homō nesciō
neque noui, neque nātus necne is fuerit, id solide sciō.
#CHARM# Pol hic quidem funginō generest: capite sē totum tegit.
Hilurica facies uidetur hominis, eō ornatū aduenit.
#SYC# ille quī mē conduxit, ubi conduxit, abduxit domum,
quae uoluit mihi dīxit, docuit et praemōnstrauit prius,
quō modō quicque agerem. nunc adeō sī quid egō addiderō amplius,
eō conductor melius de mē nugas conciliauerit.
ut ille mē exornauit, ita sum ōrnātus. argentum hoc facit.
ipse ornamenta ā choragō haec sumpsit suō periculō.
nunc egō sī poterō ornamentis hominem circumducere,
dabō operam, ut mē esse ipsum plane sycophantam sentiat.
#CHARM# Quam magis specto, minus placet mī haec hominis facies. mira sunt,
ni illic homost aut dormitator aut sector zonarius.
loca contemplat, circumspectat sēsē atque aedis noscitat.
crēdō edepol, quō mox furatum ueniat speculatur loca.
magis lubidost opseruare quid agat: ei rei operam dabō.
#SYC# hās regiones demōnstrauit mī ille conductor meus.
apud illās aedis sistendae mihi sunt sycophantiae.
fores pultabō. Charm. Ad nostras aedis hic quidem habet rectam uiam.
hercle opinor mī aduenienti hac noctū agitandumst uigilias.
#SYC# Aperite hoc, aperite. heus, ecquis his foribus tutelam gerit.
Ch. quid, adulescēns, quaeris. quid uis. quid istas pultas. #S# heus senex,
cēnsus cum <sum>, iuratori rēctē rationem dedī.
* * *
Lesbonicum hic adulescentem quaerō in his regionibus
ubi habitet, et item alterum ad istanc capitis albitudinem:
Calliclem aiebat uocari quī hās dedit mī epistulas.
#CHARM# Meum gnatum hic quidem Lesbonicum quaerit et amicum meum,
cui egō liberosque bonaque commendaui, Calliclem.
#SYC# Fac mē, sī scis, certiorem, hisce hominēs ubi habitent, pater.
#CHARM# quid eos quaeris. aut quis es. aut unde es. aut unde aduenis.
#SYC# Multa simul rogitas, nesciō quid expediam potissimum.
sī unum quidquid singillatim et placide percontabere,
et meum nōmen et mea facta et itinera egō faxō scias.
#CHARM# Faciam ita ut uis. agedum nōmen tuom prīmum memora mihī.
#SYC# Magnum facinus incipissis petere. Ch. quid ita. Syc.quia, pater,
sī ante lucem ire occipias ā meō primō nomine,
concubium sit noctis prius quam ad postremum perueneris.
#CHARM# Opus factost uiaticō ad tuom nōmen, ut tū praedicas.
#SYC# Est minusculum alterum, quasi uixillum uinarium.
#CHARM# quid est tibi nōmen, adulescēns. Syc. Pax, id est nōmen mihī.
hoc cotidianumst. Charm. Edepol nōmen nugatorium,
quasi dicas, sī quid crediderim tibi, pax—periisse ilicō.
hic homō solide sycophantast. quid ais tu, adulescēns. Syc. quid est.
#CHARM# Eloquere, isti tibi quid hominēs debent, quos tū quaeritas.
#SYC# Pater istius adulescentis dedit hās duas mī epistulas,
Lesbonicī. is mī est amicus. Charm. Teneō hunc manifestarium.
mē sibi epistulas dedisse dicit. ludam hominem probe.
#SYC# Ita ut occepi, sī animum aduortas, dicam. Charm. Dabō operam tibī.
#SYC# hanc mē iussit Lesbonicō suō gnatō dare epistulam,
et item hanc alteram suō amicō Callicli iussit dare.
#CHARM# Mihi quoque edepol, quom hic nugatur, contra nugari lubet.
[ubi ipse erat. Sy. Bene rem gerebat. Ch. Ergō ubi. Sy. In Seleucia.
Ch.] Ab ipson istas accepisti. Syc. E manibus dedit mī ipse in manus.
Ch. Qua facie est homo. #S# sesquipede quiddamst quam tū longior.
#CHARM# haeret haec rēs, siquidem egō apsēns sum quam praesēns longior.
nouistin hominem. Syc. Ridicule rogitas, quīcum una cibum
capere soleō. Ch. quid est ei nōmen. Syc. Quod edepol hominī probō.
#CHARM# Lubet audire. Syc. Illi edepol—illi—illi—uae miserō mihī.
#CHARM# quid est negoti. Syc. Deuoraui nōmen imprudēns modō.
#CHARM# nōn placet quī amicos intra dentes conclusos habet.
#SYC# Atque etiam modō uorsabatur mī in labris primoribus.
#CHARM# Temperi huic hodiē anteuenī. Syc. Teneor manifestō miser.
#CHARM# Iam recommentatuss nōmen. Syc. Deum hercle mē atque hominum pudet.
Ch. Vide modō ut hominem noueris. #S# tam quam mē. fieri istuc solet,
quod in manū teneas atque oculis uideas, id desideres.
litteris recomminiscar. <C> est principium nominī.
Ch. Callias. #S# nōn est. Ch. Callippus. #S# nōn est. Ch. Callidemides.
#S# nōn est. Ch. Callinicus. #S# nōn est. Ch. Callimarchus. #S# nil agis.
neque adeō edepol flocci facio, quandō egomet memini mihī.
#CHARM# At enim multi Lesbonici sunt hic: nisi nōmen patris
dices, nōn mōnstrare istos possum hominēs quos tū quaeritas.
quod ad exemplum est. coniectura sī reperire possumus.
#SYC# Ad hoc exemplum est—Charm. An Chares. an Charmides. Syc. Enim Charmides.
em istic erit. quī istum di perdant. dīxī egō iam dudum tibi:
* * *
#CHARM# Te potius bene dicere aequomst hominī amico, quam male.
#SYC# Satin inter labra atque dentes latuit uir minimi preti.
Ch. Ne male loquere apsenti amicō. Syc. quid ergō ille ignauissumus
mihi latitabat. Charm. #S# appellasses, respondisset, nomine.
sed ipse ubi est. #S# pol illum reliqui ad Rhadamantem in Cecropia īnsula.†
Ch.quis homō est mē īnsipientior, quī ipse, egomet ubi sim, quaeritem.
sed nil disconducit huic reī. quid ais. quid hoc quod tē rogo.
quos locos adiisti. Syc. Nimium mirimodis mirabiles.
#CHARM# Lubet audire, nisi molestumst. Syc.quīn discupiō dicere.
omnium prīmum in Pontum aduecti ad Arabiam terram sumus.
Ch. Ehō an etiam Arabiast in Ponto. #S# est: nōn illa ubi tus gignitur,
sed ubi apsinthium fit atque cunila gallinacea.
#CHARM# nimium graphicum hunc nugatorem. sed egō sum īnsipientior,
quī egomet unde redeam hunc rogitem, quae egō sciam atque hic nesciat.
nisi quia lubet experiri, quō euasurust denique.
sed quid ais. quō inde isti porro. Syc. #S# animum aduortes, ēloquar.
ad caput amnis, quod de caelō exoritur sub soliō Iouis.
Ch. Sub soliō Iouis. #S# ita dicō. Ch. E caelo. #S# atque <ē> mediō quidem.
Ch. Ehō an etiam in caelum escendisti. #S# immō horiola aduecti sumus,
usque aqua aduorsa per amnem. Charm. Ehō an tū etiam uidisti Iouem.
#SYC# Alii di isse ad uillam aiebant seruis depromptum cibum.
deinde porro—Charm. Deinde porrō nolō quicquam praedices.
#SYC# <Sed—Cha. Abe>ō hercle, sī es molestus. nam pudicum neminem,
<Pax, refe>rre oportet, quī aps terra ad caelum peruenerit.
#SYC# <Facia>m ita ut tē uelle uideō. sed mōnstra hosce hominēs mihi,
quos egō quaero, quibus mē oportet hās deferre epistulas.
#CHARM# quid ais. tū nunc sī forte eumpse Charmidem cōnspexeris,
illum quem tibi istas dedisse commemoras epistulas,
norisne hominem. Syc. Ne tū mē edepol arbitrare beluam,
quī quidem nōn nouisse possim quīcum aetatem exegerim.
an ille tam esset stultus, quī mihi mille nummum crederet
Philippum, quod mē aurum deferre iussit ad gnatum suom
atque ad amicum Calliclem, quoi rem aibat mandasse hic suam.
mihi concrederet, nisi mē ille et egō illum nossem approbe.
#CHARM# Enim uērō egō nunc sycophantae huic sycophantari uolō,
sī hunc possum illō mille nummum Philippum circumducere,
quod sibi mē dedisse dīxit, quem egō quī sit homō nesciō
neque oculis ante hunc diem umquam uīdī. eine aurum crederem,
quoi, sī capitis rēs sit, nummum numquam credam plumbeum.
adgrediundust hic homō mī astū. heus, Pax, tē tribus uerbis uolō.
#SYC# Vel trecentis. Charm. Haben tū id aurum quod accepisti ā Charmide.
#SYC# Atque etiam Philippum, numeratum illius in mēnsa manū,
mille nummum. Charm. Nempe ab ipsō id accepisti Charmide.
#SYC# Mirum quīn ab auō eius aut proauō acciperem, quī sunt mortuī.
Ch. Adulescēns, cedō dum istuc aurum mī. #S# Quod egō aurum dem tibi.
Ch. Quod ā mē tē accepisse fassuss. #S# aps tē accepisse. Ch. Ita loquor.
S.quis tū homō es. Ch.quī mille nummum tibi dedi egō sum Charmides.
#SYC# neque edepol tū is es neque hodiē is umquam eris, aurō huic quidem.
abi sis, nugator: nugari nugatori postulas.
Ch. Charmides egō sum. #S# nequiquam hercle es, nam nihil auri ferō.
nimis argute obrepsisti in eapse occasiuncula:
postquam egō mē aurum ferre dīxī, post tū factuss Charmides.
prius tū nōn eras, quam auri feci mentionem. nihil agis.
proin tū tē, itidem ut charmidatus es, rursum recharmida.
Charm.quis egō sum igitur, siquidem is nōn sum quī sum. Syc. quid id ad mē attinet.
dum ille ne sis quem egō esse nolo, sis mea causa quī lubet.
prius nōn is eras quī eras: nunc is factuss quī tum nōn eras.
#CHARM# Age sī quid agis. Syc. quid egō agam. Charm. Aurum redde. Syc. Dormitas, senex.
#CHARM# Fassuss Charmidem dedisse aurum tibī. Syc. Scriptum quidem.
#CHARM# Properas an nōn properas ire actutum ab his regionibus,
dormitator, prius quam egō hic tē iubeō mulcari male.
#SYC# Quam ob rem. Charm.quia illum quem ementitus es, egō sum ipsus Charmides,
quem tibi epistulas dedisse aiebas. Syc. Eho, quaeso, an tū is es.
#CHARM# Is enim uērō sum. Syc. Ain tū tandem. is ipsusne es. Charm. Aiō. Syc. Ipsus es.
#C# Ipsus, inquam, Charmides sum. #S# ergō ipsusne es. #C# Ipsissimus.
abin hinc ab oculis. Syc. Enim uērō serio, quoniam aduenis—
uapulabis meō arbitratū et nouorum aedilium.
#CHARM# At etiam maledicis. Syc. Immo, saluos quandoquidem aduenis—
di tē perdant, sī tē flocci faciō an periisses prius.
egō ob hanc operam argentum accepi, tē mactō īnfortuniō:
ceterum quī sis, quī nōn sis, floccum nōn interduim.
ibo, ad illum renuntiabō quī mihi tris nummos dedit,
ut sciat sē perdidisse. egō abeō. male uiue et uale.
quī tē di omnēs aduenientem peregre perdant, Charmides.—
#CHARM# Postquam illic hinc abiit, post loquendi libere
uidetur tempus uenisse atque occasiō.
iam dudum meum ille pectus pnngit aculeus,
quid illī negoti fuerit ante aedis meas.
nam epistula illa mihi concenturiat metum
in corde et illud mille nummum quam rem agat.
numquam edepol temere tinnit tintinnabulum:
nisi quī illud tractat aut mouet, mutumst, tacet.
sed quis hic est, quī hūc in plateam cursuram incipit.
lubet obseruare quid agat: hūc concesserō.

IV.III
Stasimus Stasime, fac tē propere celerem, recipe tē ad dominum domum,
ne subitō metus exoriatur scapulis stultitia tua.
adde gradum, adpropera. iam dudum factumst, cum abiisti domō.
caue sis tibi, ne bubuli in tē cottabi crebri crepent,
sī aberis ab erī quaestione. ne destiteris currere.
ecce hominem tē, Stasime, nihili: satin in thermipoliō
condalium es oblitus, postquam thermopotasti gutturem.
recipe tē et recurre petere <rē> recentī. Charm. Huic, quisquis est,
gurguliost exercitor: is hunc hominem cursuram docet.
#STAS# quid, homō nihili, nōn pudet tē. tribusne tē poteriis
memoriam esse oblitum. an uero, quia cum frugi hominibus
ibi bibisti, quī ab alienō facile cohiberent manus.
Truthus fuit, Cerconicus, Crinnus, Cercobulus, Collabus,
oculicrepidae cruricrepidae, ferriteri mastigiae:
inter eosne hominēs condalium tē redipisci postulas.
quōrum eorum unus surrupuit currenti cursori solum.
Ch. Ita mē di ament, graphicum furem. #S# quid egō quod periit petam.
nisi etiam laborem ad damnum apponam epithecam īnsuper.
quīn tū quod periit periisse ducis. cape uorsoriam,
recipe tē ad erum. Charm. Non fugitiuost hic homo, commeminit domī.
#STAS# V.Inam ueteres homin<um mor>es, ueteres parsimoniae
potius <in> maiore honore hic essent quam mōrēs malī.
#CHARM# di immortales, basilica hic quidem facinora inceptat loquī.
uetera quaerit, uetera amāre hunc more maiorum scias.
#STAS# nam nunc mōrēs nihili faciunt quod licet, nisi quod lubet:
ambitiō iam more sanctast, liberast ā legibus.
scuta iacere fugereque hostis more habent licentiam:
petere honorem prō flagitiō more fit. Charm. Morem improbum.
#STAS# Strenuiores praeterire more fit. Charm. Nequam quidem.
#STAS# Mores leges perduxerunt iam in potestatem suam,
magisque is sunt obnoxiosae quam parentes liberis.
eae miserae etiam ad parietem sunt fixae clauis ferreis,
ubi malos mōrēs adfigi nimiō fuerat aequius.
#CHARM# Lubet adire atque appellare hunc. uerum auscultō perlubēns
et metuō, sī compellabo, ne aliam rem occipiat loquī.
#STAS# neque istis quicquam lege sanctumst: leges mori seruiunt,
mōrēs autem rapere properant qua sacrum qua publicum.
#CHARM# hercle istis malam rem magnam mōribus dignumst darī.
#S# nonne hoc publice animum aduorti. nam id genus hominum omnibus
uniuorsis est aduorsum atque omni populō male facit:
male fidem seruandō illis quoque abrogant etiam fidem,
quī nil meritī. quippe eorum ex ingeniō ingenium hōrum probant.
hoc quī in mentem uenerit mihi. rē ipsa modō commonitus sum.
sī quoi mutuom quid dederis, fit prō propriō perditum:
quom repetas, inimicum amicum beneficiō inuenias tuō.
sī mage exigere occupias, duarum rērum exoritur optiō:
uel illud quod credideris perdas, uel illum amicum amiseris.
Ch. Meus est hic quidem Stasimus seruos. #S# nam egō talentum mutuom
quoi dederam, talentō inimicum mī emi, amicum uendidī.
sed egō sum īnsipientior, quī rebus curem publicis
potius quam, id quod proxumumst, meō tergō tutelam geram.
eō domum. Ch. Heus tu, asta ilicō. audī. #S# heus tu, nōn stō. Ch. Te uolō.
St. quid sī egō mē tē uelle nolo. Ch. Aha nimium, Stasime, saeuiter.
#S# Emere meliust cui imperes. Ch. Pol egō emi atque argentum dedī.
sed sī nōn dictō audiēns est, quid ago. Stas. Da magnum malum.
#CHARM# Bene mones, ita facere certumst. Stas. Nisi quidem es obnoxius.
#CHARM# #S# bonus es, obnoxius sum. sin secus es, faciam ut iubes.
#STAS# quid id ad mē attinet, bonisne seruis tū utare an malis.
Charm.quia bonī malique in ea rē pars tibi est. Stas. Partem alteram
tibi permittō. illam alteram apud mē, quod bonist, apponitō.
#CHARM# #S# eris meritus, fiet. respice hūc ad mē. egō sum Charmides.
#STAS# hem quis est quī mentionem homō hominis fēcit optumi.
#CHARM# Ipsus homō optumus. Stas. Mare terra caelum, di uestram fidem,
satin egō oculis plane uideo. estne ipsus an nōn est. is est,
certe is est, is est profectō. ō mī ere exoptatissime,
salue. Ch. Salue, Stasime. #S# saluom te—Ch. Sciō et crēdō tibī.
sed omittō alia, hoc mihi responde: liberi quid agunt meī,
quos reliqui hic filium atque filiam. Stas. Viuont, ualent.
Ch. Nempe uterque. #S# Vterque. Ch. Di mē saluom et seruatum uolunt.
cetera intus otiose percontabor quae uolō.
eamus intro, sequere. #S# Quō tū tē agis. Ch. Quonam nisi domum.
#STAS# hicine nōs habitare cēnses. Charm. V.Inam egō alibi cēnseam.
#S# iam—Ch. quid iam. #S# nōn sunt nostrae aedis istae. Ch. quid egō ex tē audio.
#STAS# Vendidit tuos nātus aedis. Charm. Periī. Stas. Praesentariis
argenti minis numeratis—Ch. Quot. #S# Quadraginta. Ch. Occidī.
quis eās emit. Stas. Callicles, cui tuam rem commendaueras.
is habitatum hūc commigrauit nosque exturbauit foras.
#CHARM# ubi nunc fīlius meus habitat. Stas. Hic in hoc posticulō.
#CHARM# Male disperiī. Stas. Credidi aegre tibi id, ubi audisses, fore.
#CHARM# Egō miserrumis periclis sum per maria maxuma
uectus, capitali periclō per praedones plurimos
mē seruaui, saluos redii: nunc hic disperii miser,
propter eosdem quōrum causa fui hac aetate exercitus.
adimit animam mī aegritudō. Stasime, tene mē. Stas. Visne aquam
tibi petam. Ch. Res quom animam agebat, tum esse offusam oportuit.

IV.IV
Callicles quid hoc hic clamoris audiō ante aedis meas.
#CHARM# O Callicles, ō Callicles, ō Callicles,
qualine amicō mea commendaui bona.
#CALL# probō et fideli et fidō et cum magna fide.
et salue et saluom tē aduenisse gaudeō.
#CHARM# Credo, omnia istaec sī ita sunt ut praedicas.
sed quis iste est tuos ōrnātus. Call. Egō dicam tibī.
thēnsaurum effodiebam intus, dotem, filiae
tuae quae daretur. sed intus narrabō tibi
et hoc et alia. sequere. Ch. Stasime. St. Hem. Ch. Strenue
curre in Piraeum, atque unum curriculum face.
uidebis iam illic nauem qua aduecti sumus.
iubetō Sangarionem quae imperauerim
curare ut efferantur, et tū itō simul.
solutumst portitori iam portorium:
nihil est morae. i, i, ambula, actutum redī.
#STAS# Illic sum atque hic sum. Call. Sequere tū hac mē intrō.— Charm. Sequor.—
#STAS# hic meō erō amicus sōlus firmus restitit,
neque demutauit animum de firma fide,
quamquam labores multos
sed hic unus, ut egō suspicor, seruat fidem.
† ob rem laborem eum egō cepisse cēnseō.—

V.I
Lysiteles Hic homost omnium hominum praecipuos,
uoluptatibus gaudiisque antepotēns:
ita commoda quae cupiō eueniunt,
quod agō adsequitur, subest, subsequitur,
ita gaudiis gaudium suppeditat.
modō mē Stasimus Lesbonici seruos conuenit <domī>.
is mihi dīxit, suom erum peregre hūc aduenisse Charmidem.
nunc mī is propere conueniundust, ut quae cum eius filiō
egi, ei rei fundus pater sit potior. eō <quantum potest>.
sed fores hae sonitū suō mihi moram obiciunt incommode.

V.II
Charmides Neque fuit neque erit neque esse quemquam hominem in terra arbitror,
quoi fides fidelitasque amicum erga aequiperet tuam.
nam exaedificauisset mē ex his aedibus, apsque tē foret.
Callicles #S# quid amicum erga bene feci aut cōnsului fideliter,
nōn uideor meruisse laudem, culpa caruisse arbitror.
[nam beneficium, hominī proprium quod datur, † prosumpserit,
quod datum utendumst, id repetundi copiast quandō uelit.]
#CHARM# Est ita ut tū dicis. sed egō hoc nequeō mīrārī satis,
eum sororem despondisse suam in tam fortem familiam.
#CALL# lysiteli quidem Philtonis filiō. Lys. Enim mē nominat.
#CHARM# Familiam optumam occupauit. Lys. quid egō cessō hos conloqui.
sed maneam etiam opinor, namque hoc commodum orditur loquī.
Ch. Vah. Call. quid est. Ch. Oblitus intus dudum tibi sum dicere:
modō mī aduenienti nugator quidam occessit obuiam,
nimis pergraphicus sycophanta. is mille nummum sē aureum
meō datū tibi ferre et gnatō Lesbonicō aibat meō.
quem egō nec quī esset noram, neque eum ante usquam cōnspexi prius.
sed quid rides. Call. Meō adlegatū uenit, quasi quī aurum mihi
ferret aps tē, quod darem tuae gnatae dotem, ut fīlius
tuos, quandō illī ā mē darem, esse allatum id aps tē crederet
neū quī rem ipsam posset intellegere, [et] thēnsaurum tuom
mē esse penes, atque eum [ā] mē lege populi patrium posceret.
#CHARM# Scite edepol. Call. Megaronides communis hoc meus et tuos
beneuolēns commentust. Charm.quīn conlaudō cōnsilium et probō.
#LYS# quid egō ineptus, dum sermonem uereor interrumpere,
sōlus stō nec quod conatus sum agere ago. hominis conloquar.
Ch.quis hic est, quī hūc ad nōs incedit. L. Charmidem socerum suom
Lysiteles salutat. Charm. Di dent tibi, Lysiteles, quae uelis.
#CALL# nōn egō sum salute dignus. Lys. Immō salue, Callicles.
hunc priorem aequomst mē habere: tunica propior palliost.
#CALL# deōs uolō cōnsilia uostra <uōbīs> rēctē uortere.
#CHARM# Filiam meam tibi despōnsam esse audiō. Lys. Nisi tū neuis.
Ch. Immō haud nolō. L. Sponden ergō tuam gnatam uxōrem mihi.
#CHARM# Spondeo, et mille auri Philippum dotis. Lys. Dotem nil moror.
#CHARM# #S# illa tibi placet, placenda dos quoque est quam dat tibī.
postremō quod uis nōn duces, nisi illud quod nōn uis feres.
#CALL# iūs hic orat. Lys. Impetrabit tē aduocatō atque arbitrō.
istac lege filiam tuam sponden mī uxōrem dari.
Ch. Spondeō. #C# Et egō spondeō idem hoc. L. Oh saluete, adfines meī.
#CHARM# Atque edepol sunt rēs, quās propter tibi tamen suscēnsuī.
#LYS# quid egō feci. Charm. Meum corrumpi quia perpessuss filium.
#LYS# sī id mea uoluntate factumst, <est> quod mihi suscēnseas.
sed sine mē hoc aps tē impetrare quod uolō. Ch. quid id est. L. Scies.
sī quid stulte fēcit, ut ea missa facias omnia.
quid quassas caput. Ch. Cruciatur cor mī, et metuō. L. quidnam id est.
#CHARM# Quom ille itast ut esse nolo, id crucior. metuō, sī tibi
denegem quod mē oras, ne tē leuiorem erga mē putes.
nōn grauabor. faciam ita ut uis. Lys. Probus es. eō, ut illum euocem.
#CHARM# Miserumst, male promerita, ut merita sunt, sī ulcisci nōn licet.
#LYS# aperite hoc, aperite propere et Lesbonicum, sī domist,
[foras] euocate: ita subitost propere quod eum conuentum uolō.
Lesbonicusquis homō tam tumultuosō sonitū mē exciuit [subito] foras.
#LYS# beneuolēns tuos atque amicus. Lesb. Satine salue. dic mihī.
#LYS# Recte. tuom patrem rediisse saluom peregre gaudeō.
Le.quis id ait. Ly. Egō. Le. Tun uidisti. Ly. Et tute item uideas licet.
#LESB# O pater, pater mī, salue. Charm. Salue multum, gnate mī.
#LESB# #S# quid tibi, pater, laboris—Charm. Nihil euenit, ne time:
bene rē gesta saluos redeo—si tū modō frugi esse uis.
haec tibi pactast Callicli <huius> filia. Lesb. Egō ducam, pater,
et eam et sī quam aliam iubebis. Charm. Quamquam tibi suscēnsui,
miseria <una> uni quidem hominist adfatim. Call. Immō huic parumst,
nam sī prō peccatis centum ducat uxores, parumst.
#LESB# At iam posthac temperabō. Charm. Dicis, sī facies modō.
#LYS# numquid causaest quīn uxōrem crās domum ducam. Charm. [optimumst.] Licet.
tū in perendinum paratus sis ut ducas. ω. Plaudite.

TRUCULENTUS

PROLOGUS

perparuam partem postulat plautus loci
de uestris magnis atque amoenis moenibus,
athenas quō sine architectis cōnferat.
quid nunc. daturin estis an nōn. adnuont.
sciō rem quidem urbis mē ablaturum sine mora.
quid sī de uostrō quippiam orem. abnuont.
eū hercle in uōbīs resident mōrēs pristini,
ad denegandum ut celeri lingua utaminī.
sed hoc agamus qua hūc uentumst gratia.
athenis mutabō ita ut hoc est proscaenium
tantisper dum trānsigimus hanc comoediam.
hic habitat mulier, nōmen cui est phronesium.
haec huius saecli mōrēs in sē possidet:
numquam ab amatore [suo] postulat id quod datumst,
sed relicuom dat operam ne sit relicuom,
poscendō atque auferendo, ut mōs est mulierum.
nam omnēs id faciunt, cum sē amari intellegunt.
* * *
ea sē peperisse puerum simulat militi,
quō citius rem ab eō auerrat cum puluisculō.
quid multa. †stuic superet muliere
†hiscum anima ad eum habenti erce teritur.
* * *

I.I

#DINIARCHUS#
nōn omnis aetas ad perdiscendum sat est
amantī, dum id perdiscat, quot pereat modis.
neque eam rationem eapse umquam educet Venus,
quam penes amantum summa summarum redit,
quot amāns exemplis ludificetur, quot modis
pereat quotque exoretur exorabulis:
quot illic blanditiae, quot illic iracundiae
sunt, quot supplicia danda, di uostram fidem, hui,
quid perierandum est etiam, praeter munera:
primumdum merces annua, is primus bolust,
ob eam tres noctes dantur. interea loci
†aut ara aut uinum aut oleum aut triticum,
temptat benignusne an bonae frugi sies:
quasi in piscinam rete quī iaculum parat,
quandō abiit rete pessum, adducit lineam.
sī inierit rete piscis, ne effugiat cauet:
dum hūc dum illuc rete <circumu>or<tit>, impedit
piscis usque adeō donicum eduxit foras.
itidem sī amator id quod oratur dedit
atque est benignus potius quam frugi bonae
[adduntur noctes, interim ille hamum uorat],
sī semel amoris poculum accepit meri
eaque intra pectus sē penetrauit potio,
extemplō et ipsus periit et rēs et fides.
sī iratum scortumst forte amatori suo,
bis perit amator, ab rē atque <ab> animō simul.
sin alter altri propitiust, idem perit:
sī raras noctes ducit, ab animō perit.
sin crebras ducit, ipsus gaudet, rēs perit.
†iteca in aedibus lenosis†
prius quam unum dederis, centum quae poscat parat:
aut periit aurum aut cōnscissa pallula est
aut empta ancilla aut aliquod uasum argenteum
aut uasum ahenum antiquom aut lectus †laptiles
aut armariola Graeca, aut aliquid semper <est>
quod † petra debeatque amāns scortō suō.
atque haec celamus nōs clam magna industria,
quom rem fidemque nosque nosmet perdimus,
ne quī parentes neū cognati sentiant.
quos cum celamus sī faximus cōnscios,
quī nostrae aetati tempestiuō temperent,
unde anteparta demus postpartoribus,
faxim lenonum et scortorum † plus est
et minus damnosorum hominum quam nunc sunt siet.
nam nunc lenonum et scortorum plus est fere,
quam olim muscarum est cum caletur maxime.
nam nusquam alibi sī sunt, circum argentarias
scorta <et> lenones quī sedent cottidie,
ea nimia est ratiō. quippe quī certō scio,
ibi plus scortorum esse iam quam ponderum.
quos quidem quam ad rem dicam in argentariis
referre habere, nisi prō tabulis, nescio,
ubi aera perscribantur usuraria:
accepta dico, expēnsa ne quī cēnseat.
postremō id magnō in populō † mulier hominibus,
rē placida atque otiosa, uictis hostibus:
amāre oportet omnēs quī quod dent habent.
nam mihi haec meretrix quae hic habet, Phronesium,
suom nōmen omne ex pectore exmouit meo,
phronesim, nam phronesis est sapientia.
nam mē fuisse huic fateor summum atque intumum,
quod amantis multō pessimum est pecuniae.
eadem postquam alium repperit quī plus daret,
damnosiorem, † mihi exinde immouit loco,
quem antehac odiosum sibi esse memorabat mala,
Babyloniēnsem militem. is nunc dicitur
uenturus peregre. eō nunc commenta est dolum:
peperisse simulat sēsē, ut mē extrudat foras
atque ut cum solō pergraecetur milite.
eum esse simulat militem puerō patrem.
eum isti suppositum puerum opinor pessumae.
mihi uerba retur dare sē. an mē cēnsuit
celare sē potesse, grauida sī foret.
nam egō Lemnō adueniō Athenas nudius tertius,
legatus hinc quō cum publicō imperiō fuī.
sed haec quidem eius Astaphium est ancillula.
cum ea quoque etiam mihi fuit commercium.

I.II
Astaphium Ad fores auscultate atque adseruate aedis,
ne quis aduentor grauior abaetat quam adueniat,
neu, quī manus attulerit steriles intrō ad nos,
grauidas foras exportet. noui egō hominum mōrēs.
ita nunc adulescentes morati sunt: quini
aut seni adueniunt ad scorta congerrones.
cōnsulta sunt cōnsilia: quandō intrō aduenerunt,
oenus eorum aliqui osculum amicae usque oggerit, dum illī agant ceteri cleptae.
sin uident quempiam sē adseruare, obludiant quī custodem oblectent
per ioculum et ludum. de nostrō saepe edunt: quod fartores, faciunt.
fit pol hoc, et pars spectatorum scitis pol haec uōs mē haud mentiri,
†ibi sibus pugnae et uirtuti de praedonibus praedam capere.
at ecastor nōs rursum lepide referimus gratiam furibus nostris:
nam ipsi uident cum eorum aggerimus bona atque etiam ultrō ipsi aggerunt ad nos.
#DIN# #M# illis quidem haec uerberat uerbis,
nam egō hūc bona mea degessī.
#AST# Commemini, iam pol egō eumpse ad nos, sī domī erit, mecum adducam.
#DIN# heus, mane dum, Astaphium, prius quam abis.
Ast.quī reuocat. Din. Scies: respice hūc. Ast.quis est.
#DIN# Vobis quī multa bona esse uolt. Ast. Dato, sī esse uis.
#DIN# Faxō erunt. respice hūc modō. Ast. Oh,
enicas mē miseram, quisquis es.
#DIN# pessuma, mane.
#AST# Óptume, odiō es.
Diniarchusne illic est. atque is est.
#DIN# salua sis. Ast. et tū.
#DIN# Fer contra manum et pariter gradere.
#AST# Tuis seruiō atque audiēns sum imperiis.
#DIN# quid agis. Ast. Valeō et ualidum teneō.
peregre quoniam aduenis, cena detur.
#DIN# Bene dicis benigneque uocas, Astaphium. Ast. Amabo,
sine mē ire, era quō iussit. Din. Eas. sed quid ais. Ast. quid uis.
#DIN# dic quō iter inceptas. quis est quem arcessis. Ast. Archilinem
†obstetricem. Din. Mala tū femina es, oles unde es disciplinam.
manifestō mendaci, mala, teneō tē. Ast. quid iam, amabo.
Din.quia tē adducturam hūc dixeras eumpse, nōn eampse.
nunc mulier facta est iam ex uirō: mala es praestrigiatrix.
sed tandem eloquere, quis is homost, Astaphium. nouos amator.
#AST# nimis otiosum tē arbitror hominem esse. Din.quī arbitrare.
Ast.quia tuō uestimentō et cibō alienis rebus curas.
#DIN# Vos mihi dedistis otium. Ast.quī, amabo. Din. Egō expedibō.
rem perdidi apud uōs, uōs meum negotium abstulistis.
sī rem seruassem, fuit ubi negotiosus essem.
#AST# An tū tē Veneris publicum aut Amoris alia lege
habere posse postulas, quīn otiosus fias.
#DIN# illa, haud ego, habuit publicum: peruorse interpretaris.
nam aduorsum legem meam ob meam scripturam pecudem cēpit.
#AST# plerique idem quod tū facis faciunt rei male gerentes:
ubi nōn est, scripturam unde dent, incusant publicanos.
#DIN# Male uertit rēs pecuaria mihi apud uōs: nunc uicissim
uolō habere aratiunculam prō copia hic apud uōs.
#AST# nōn aruos hic, sed pascuost ager: sī arationes
habituruss, quī arari solent, ad puerōs ire meliust.
hunc nōs habemus publicum, illī alii sunt publicanī.
#DIN# Vtrosque pergnoui probe. Ast. Em istoc pol tū otiosuss,
cum et illic et hic peruorsus es. sed utriscum rem esse mauis.
#DIN# procaciores estis uōs, sed illī periuriores.
illis perit quidquid datur, neque ipsis apparet quicquam:
uōs saltem sī quid quaeritis, ecbibitis et comestis.
postremō illī sunt improbi, uōs nequam et gloriosae.
#AST# Male quae in nōs uis, ea omnia tibi dicis, Diniarche,
et nostram et illōrum uicem. Din.quī istuc. Ast. Rationem dicam:
quia quī alterum incusat probri, sumpse enitere oportet.
tū ā nōbīs sapiēns nihil habes, nōs nequam abs ted habemus.
#DIN# O astaphium, haud istoc modō solita es mē ante appellare,
sed blande, cum illuc, quod apud uōs nunc est, apud mē habebam.
#AST# dum uiuit, hominem noueris: ubi mortuost, quiescat.
tē dum uiuebas noueram. Din. An mē mortuom arbitrare.
Ast.quī potis [est], amabo, planius. quī antehac amator summus
habituss, nunc ad amicam uenis querimoniam deferre.
#DIN# Vestra hercle factum iniuria, quae properauistis olim:
rapere otiose oportuit, diū ut essem incolumis uōbīs.
#AST# Amator similest oppidi hostilis. Din. Quō argumentō [est].
#AST# Quam prīmum expugnari potis [est], tam id optimum est amicae.
#DIN# Egō fateor, sed longe aliter est amicus atque amator:
certe hercle quam ueterrimus, tam hominī optimust amicus.
<Ast. #S# uiuit. Din.> Non hercle occidi, sunt mī etiam fundi et aedis.
#AST# Cur, obsecro, ergō ante ostium prō ignotō alienoque astas.
<i> intro, haud alienus tū quidem es. nam ecastor neminem hodiē
mage amat corde atque animō suo, sī quidem habes fundum atque aedis.
#DIN# in melle sunt linguae sitae uostrae atque orationes,
facta atque corda in felle sunt sita atque acerbō acetō:
eō dicta lingua dulcia datis, corde amara facitis.
#AST# [Amantes sī quī nōn danunt, † nōn didici fabularī.]
nōn istaec, mea benignitas, decuit tē fabulari,
sed istos quī cum geniis suis belligerant parcipromī.
#DIN# Mala es atque eadem quae soles inlecebra. Ast. Vt exspectatus
peregre aduenisti, quam, obsecro, cupiebat tē era uidere.
D. quid tandem. A. Te unum ex omnibus amat. D. Euge, fundi et aedis,
per tempus subuenistis. sed quid ais, Astaphium. Ast. quid uis.
#DIN# Estne intus nunc Phronesium. Ast. Vtut aliīs, tibi quidem intus.
#DIN# Valetne. Ast. Immō edepol melius iam fore spero, tē ubi uidebit.
#DIN# hoc nōbīs uitium maxumumst, cum amamus tum <hoc> perimus:
sī illud quod uolumus dicitur, palam cum mentiuntur,
uerum esse īnsciti credimus, ne ut iusta utamur ira.
A. Heia, haud itast rēs. D. Ain tū eam mē amāre. A. Immō unice unum.
D. Peperisse audiuī. A. Ah obsecro, tace, Diniarche. D. quid iam.
#AST# horrescō misera, mentiō quotiēns fit partionis,
ita paene nulla tibi fuit Phronesium. i intro, amabo,
uise illam. atque opperiminō: iam exibit. nam lauabat.
#DIN# quid ais tu. quae numquam fuit praegnas, quī parere potuit.
nam equidem illī uterum, quod sciam, numquam extumere sēnsī.
#AST# Celabat metuebatque tē, ne tū sibi persuaderes,
ut abortioni operam daret puerumque ut enicaret.
#DIN# Tum pol isti est puerō pater Babyloniēnsis miles,
quoius nunc ista aduentum expetit. Ast. Immō ab eō ut nuntiatumst,
iam hic adfuturum aiunt eum. nondum aduenisse miror.
#DIN# ibō igitur intro. Ast.quippini. tam audacter quam domum ad tē.
nam tū quidem edepol noster es etiam nunc, Diniarche.
#DIN# Quam mox tē hūc recipis. Ast. Iam hic erō: propest, profecta quō sum.
#DIN# Redi uērō actutum. egō interim hic apud uōs opperibor.—

II.I
#AST# hahahae, requieui,
quia intrō abiit odium meum.
tandem sola sum. nunc quidem meō arbitratu
loquar libere quae uolam et quae lubebit.
huic hominī amantī mea era apud nōs naeniam dīxit domī,
nam fundi et aedis obligatae sunt ob Amoris praedium.
uerum apud hunc mea era sua cōnsilia summa eloquitur libere,
magisque adeō ei cōnsiliarius hic amicust quam auxiliarius.
dum fuit, dedit. nunc nihil habet: quod habebat nōs habemus,
iste id habet quod nōs habuimus. humanum facinus factumst.
actutum fortunae solent mutari, uaria uitast:
nōs diuitem istum meminimus atque iste pauperes nos:
uerterunt sēsē memoriae. stultus sit quī id miretur.
sī eget, necessest nōs pati: amauit, aequom ei factum est.
piaculumst miserere nōs hominum rei male gerentum.
[bonīs esse oportet dentibus lenam probam,
adripere ut quisquis ueniat blandeque adloqui,
male corde cōnsultare, bene lingua loquī.]
meretricem sentis similem esse condecet,
quemquem hominem attigerit, profectō ei aut malum aut damnum dare.
numquam amatoris meretricem oportet causam noscere,
quīn, ubi nil det, prō īnfrequente eum mittat militia domum.
nec umquam erit probus quisquam amator nisi quī rei inimicust suae.
nugae sunt nisi, modō quom dederit, dare iam lubeat denuō.
is amatur hic apud nos, quī quod dedit id oblitust datum.
dum habeat, dum amet. ubi nil habeat, alium quaestum coepiat.
aequō animo, ipse sī nihil habeat, aliīs quī habent, det locum.
[probust amator, quī relictis rebus rem perdit suam.]
at nōs male agere praedicant uiri solere secum,
nosque esse auaras. quī sumus. quid male nōs agimus tandem.
nam ecastor numquam satis dedit suae quisquam amicae amator,
neque pol nōs satis accepimus neque umquam ulla satis poposcit.
nam quandō sterilis est amator ab datis,
sī negat sē habere quod det, soli credimus,
nec satis accipimus, satis cum quod det nōn habet:
semper datores nouos oportet quaerere,
quī de thēnsauris integris demus danunt.
uelut hic agrestis est adulescēns, quī hic habet,
nimis pol mortalis lepidus nimisque probus dator.
[sed is clam patrem etiam hac nocte illac
per hortum trānsiluit ad nos. eum uolō conuenire.]
sed est huic unus seruos uiolentissimus,
quī ubi quamque nostrarum uidet prope hasce aedis adgrediri,
item ut de frumentō ānseres, clamore absterret abigit.
ita est agrestis. sed fores, quidquid est futurum, feriam.
ecquis huic tutelam ianuae gerit. ecquis intus exit.

II.II

#TRUCULENTUS# quis illic est quī tam proterue nostras aedis arietat.
#AST# Egō sum, respice ad mē. #TRUC# quid ego. nonne egō uideor tibi.
quid tibi ad hasce accessiō aedis est prope aut pultatio.
#AST# salue. #TRUC# Sat mihi est tuae salutis. nil moror. nōn salueo.
aegrotare malim quam esse tua salute sanior.
sed uolō scire, quid debetur hic tibi nostrae domī.
#AST# Comprime sis eiram. #TRUC# Eam quidem hercle tu, quae solita es, comprime,
impudēns, quae per ridiculum rusticō suades stuprum.
#AST# Eiram dīxī: ut decepisti! dempsisti unam litteram.
nimis quidem hic truculentust. #TRUC# Pergin male loqui, mulier, mihi.
#AST# quid tibi egō male dico. #TRUC# quia enim mē truncum lentum nominas.
nunc adeō, nisi abis actutum aut dicis quid quaeras cito,
iam hercle egō hic tē, mulier, quasi sus catulos pedibus proteram.
#AST# Rus merum hoc quidemst. #TRUC# Pudendumst uērō clurinum pecus.
aduenisti hūc tē ostentatum, cum exornatis ossibus,
quia tibi suasō īnfecisti propudiosa pallulam.
[an eō bella es, quia accepisti armillas aeneas.]
A. Nunc places, cum mī inclementer dicis. T. quid hoc quod tē rogo.
mancupion quī accipias, gestas tecum ahenos anulos.
pignus da ni ligneae haec sunt quās habes Victorias.
#AST# ne attigas mē. #TRUC# Egon tē tangam. ita mē amabit sarculum,
ut egō mē ruri amplexari mauelim patulam bouem
cumque ea noctem in stramentis pernoctare perpetem,
quam tuas centum cenatas noctes mihi donō darī.
rus tū mī opprobras. ut nancta es hominem quem pudeat probri!
sed quid apud nostras negoti, mulier, est aedis tibi.
quid tū hūc occursas, in urbem quotiēnscumque aduenimus.
#AST# Mulieres uolō conuenire uostras. #TRUC# Quas tū mulieres
mihi narras, ubi musca nulla feminast in aedibus.
#AST# nullan istic mulier habitat. #TRUC# Rus, inquam, abierunt. abī.
#AST# quid clamas, īnsane. #TRUC# Abire hinc ni properas grandi gradu,
iam hercle egō istos fictos compositos crispos cincinnos tuos
unguentatos usque ex cerebrō exuellam. Ast. Quanam gratia.
Truc.quia ad foris nostras unguentis uncta es ausa accedere
quiaque istas buccas tam belle purpurissatas habes.
#AST# Erubui mecastor misera propter clamorem tuom.
#TRUC# Itane. erubuisti. quasi uērō corpori reliqueris
tuō potestatem coloris ulli capiendi, mala.
buccas rubrica, creta omne corpus intinxti tibī.
pessumae estis. Ast. quid est quod uōbīs pessumae haec male fecerint.
T. Sciō egō plus quam tū arbitrare scire mē. A. quid id obsecrost
quod scias. #TRUC# Erilis noster fīlius apud uōs Strabax
ut pereat, ut eum inliciatis in malam fraudem et probrum.
#AST# sanus sī uideare, dicam: dicis contumeliam.
nēmō homō hic solet perire apud nos: rēs perdunt suas.
ubi rēs perdidere, abire hinc, sī uolunt, saluis licet.
egō istunc nōn noui adulescentem uostrum. #TRUC# Veron serio.
quid maceria illa ait, in hortō quae est, quae in noctes singulas
latere fit minor, qua istoc ad uōs damni permēnsust uiam.
#AST# nil mirum (uetus est maceria) lateres sī ueteres ruont.
#TRUC# Ain tū uērō ueteres lateres ruere. numquam edepol mihi
quisquam homō mortalis posthac duarum rērum creduit,
ni egō uostra erō maiori facta denarrauerō.
#AST# Estne item uiolentus ut tu. #TRUC# nōn enim ille meretriculis
munerandis rem coegit, uerum parsimonia
duritiaque: quae nunc ad uōs clam exportantur, pessumae.
ea uōs estis exunguimini ebibitis. egone haec mussitem.
iam quidem hercle ibō ad forum atque haec facta narrabō seni,
neque istuc īnsegesti tergō coget examen malī.—
#AST# #S# ecastor hic homō sinapi uictitet, nōn cēnseam
tam esse tristem posse. at pol erō beneuolēns uisust suō.
uerum egō illum, quamquam uiolentust, sperō inmutari pote
blandimentis, oramentis, ceteris meretriciis.
uīdī equom ex indomitō domitum fieri atque alias beluas.
nunc ad eram reuidebō. <sed> eccum odium progreditur meum.
tristis exit. haud conuenit etiam hic dum Phronesium.

II.III
Diniarchus Piscis egō crēdō, quī usque dum uiuont lauant,
minus diū lauare quam haec lauat Phronesium.
sī proinde amentur, mulieres diū quam lauant,
omnēs amantes balneatores sient.
#AST# nōn quis parumper durare opperirier.
Din.quīn hercle lassus iam sum durandō miser:
mihi quoque prae lassitudine opus est <ut> lauem.
sed obsecrō hercle, Astaphium, <i> intrō ac nuntia
mē adesse, ut properet suade, iam ut satis lauerit.
A. Licet. D. Audin etiam. A. quid uis. D. Di mē perduint,
quī tē reuocauī. nōn tibi dicebam  ¤ i ¤  modo.
#AST# quidnam reuocabas. improbuss nihilique homō:
tute tibi mille passum peperisti moram.—
#DIN# sed quid haec hic autem tam diū ante aedis stetit.
nesciō quem praestolata est. crēdō, militem.
illum student iam. quasi uolturii triduō
prius praediuinant, quō die esuri sient:
illum inhiant omnēs, illī est animus omnibus.
mē nēmō magis respiciet, ubi is [est] hūc uenerit,
quasi abhinc ducentos annos fuerim mortuos.
ut rem seruare suaue est! uae miserō mihi,
post factum flector, quī antepartum perdidī.
uerum nunc sī qua mī obtigerit hereditas
magna atque luculenta, nunc postquam sciō
dulce atque amarum quid sit ex pecunia,
ita egō illam edepol seruem itaque parce uictitem,
ut—nulla faxim cis dies paucos siet.
egō istos, quī nunc mē culpant, cōnfutauerim.
sed aestuosas sentiō aperiri fores,
quae obsorbent quidquid uenit intra pessulos.

II.IV
Phronesium Num tibi nam, amabo, ianua est mordax mea,
quō intrō ire metuas, mea uoluptas. Din. Ver uide,
ut tota floret, ut olet, ut nitide nitet.
#PHRON# quid tam īnficetuss, Lemnō adueniēns quī tuae
nōn des amicae, Diniarche, sauium.
#DIN# Vah, uapulō hercle egō nunc, atque adeō male.
#PHRON# Quō tē auortisti. Din. Salua sis, Phronesium.
#PHRON# salue. hicine hodiē cenas, saluos cum aduenis.
#DIN# promisī. Phron. V.I cenabis. Din. V.I tū iusseris.
#PHRON# hic mē lubente facies. Din. Edepol mē magis.
nempe tū eris hodiē mecum, mea Phronesium.
#PHRON# Velim, sī fieri possit. Din. Cedō soleas mihi,
properate, auferte mēnsam. Phron. Amabo, sanun es.
#DIN# nōn edepol bibere possum iam, ita animō malest.
#PHRON# Mane, aliquid fiet, ne abī. Din. Ah, aspersisti aquam.
iam rediit animus. deme soleas, cedō bibam.
#PHRON# idem es mecastor quī soles. sed dic mihi,
benene ambulatumst. Din. Huc quidem hercle ad tē bene,
quia tui uidendi copia est. Phron. Complectere.
#DIN# lubēns. heia, hoc est melle dulci dulcius.
hoc tuis fortunis, Iuppiter, praestant meae.
#PHRON# dan sauium. Din. Immō uel decem. Phron. Em istoc pauper es:
<semper> plus pollicere quam egō abs tē postulō.
#DIN# V.Inam ā principiō rei item parsisses meae
ut nunc reparcis sauiis. Phron. #S# quid tibi
compendi facere possim, factum edepol uelim.
#DIN# iam lauta es. Phron. Iam pol mihi quidem atque oculis meis.
num tibi sordere uideor. Din. Non pol mihi quidem.
uerum tempestas, memini, quondam <etiam> fuit,
cum inter nōs sordebamus alter de alterō.
sed quid egō facinus audiui adueniēns tuom,
quod tū hic mē absente noui negoti gesseris.
#PHRON# quid id est. Din. Primumdum, cum tū es aucta liberis
cumque bene prouenisti salua, gaudeō.
#PHRON# Concedite hinc uōs intrō atque operite ostium.
tū nunc superstes sōlus sermoni meō es.
tibi mea cōnsilia summa semper credidī.
equidem neque peperi puerum neque praegnas fuī.
uerum adsimulaui mē esse praegnatem: haud negō.
#DIN# Quem propter, ō mea uita. Phron. Propter militem
Babyloniēnsem, quī quasi uxōrem sibi
mē habebat anno, dum hic fuit. Din. Egō sēnseram.
sed quid istuc. cui rei tē adsimulare retulit.
#PHRON# Vt esset aliquis laqueus et redimiculum,
reuersionem ut ad mē faceret denuō.
nunc hūc remisit nuper ad mē epistulam,
sēsē experturum quanti sēsē penderem:
sī quod peperissem id <nōn> necarem ac tollerem,
bona sua med habiturum omnia [esse]. Din. Auscultō lubēns.
quid denique agitis. Phron. Mater ancillas iubet,
quoniam iam decimus mēnsis aduentat prope,
aliam aliorsum ire, praemandare et quaerere
puerum aut puellam, quī supponatur mihī.
quid multa uerba faciam. tōnstricem Suram
nouisti nostram, quae mercedem sēsē habet.†
#DIN# nouī. Phron. Haec ut opera circumit, per familias,
puerum uestigat. clanculum ad mē detulit,
datum sibi esse dīxit. Din. O mercis malae.
eum nunc nōn illa peperit, quae peperit prior,
sed tū posterior. Phron. Ordine omnem rem tenes.
nunc ut praemisit nuntium miles mihi,
nōn multō post hic aderit. Din. Nunc tū tē interim
quasi prō puerpera hic procuras. Phron.quippini,
ubi sine labore rēs geri pulcre potest.
ad suom quemque aequom est quaestum esse callidum.
#DIN# quid mē futurum est, quandō miles uenerit.
relictusne abs tē uiuam. Phron. V.I illud quod uolō
habēbō ab illō, facile inueniam quō modō
diuortium et discordiam inter nōs parem:
post id egō [totum] tecum, mea uoluptas, usque erō
assiduō. Din. Immō hercle uērō accubuō mauelim.
#PHRON# [quīn] Dis hodiē sacruficare prō puerō uolō,
quintō die quod fieri oportet. Din. Cēnseō.
#PHRON# nōn audes aliquid mihi dare munusculum.
#DIN# lucrum hercle uideor facere mī, uoluptas mea,
ubi quippiam mē poscis. Phron. At ego, ubi abstulī.
#DIN# iam faxō hic aderit. seruolum hūc mittam meum.
#PHRON# sic facitō. Din. quidquid attulerit, bonī cōnsulas.
#PHRON# Ecastor munus tē curaturum scio,
ut cuius mē nōn paeniteat mittatur mihī.
#DIN# num quippiam aliud mē uis. Phron. Vt quandō otium
tibi sit ad mē reuisas, <et> ualeas.—Din. Vale.
prō di immortales, nōn amantis mulieris,
sed sociae unanimantis, fidentis fuit
officium facere quod modō haec fēcit mihi,
suppositionem pueri quae mihi credidit,
germanae quod sorori nōn credit soror.
ostendit sēsē iam mihi medullitus:
sciō mī īnfidelem numquam, dum uiuat, fore.
egone illam ut nōn amem. egone illī ut nōn bene uelim.
mē potius nōn amabō quam huic desit amor.
egō isti nōn munus mittam. iam † modō ex hoc locō
iubebō ad istam quinque deferri minas,
praeterea obsonari <una> dumtaxat mina.
multō illī potius bene erit quae bene uolt mihi,
quam mihi, quī mihimet omnia faciō mala.—

II.u
Phronesium Puerō isti date mammam. ut miserae
matres sollicitaeque ex animō sumus cruciamurque!
edepol commentum male, cumque eam rem in corde agito,
nimio—minus perhibemur malae quam sumus ingeniō.
egō prima de mē, domō docta, dicō.
quanta est cura in animo, quantum corde capiō
dolorem—dolus ne occidat morte pueri:
mater dicta quod sum, eō magis studeō uitae.
quae ausa hunc sum, tantundem dolum <nunc> adgrediar.
lucri causa auara probrum sum exsecuta,
alienos dolores mihi supposiuī.
<sed> nullam rem oportet dolose adgrediri,
nisi astū totam accurateque exsequare.
uosmet iam uidetis, ut ornata incedō:
puerperiō egō nunc med esse aegram adsimulō.
male quod mulier facere incepit, nisi <id> efficere perpetrat,
id illī morbo, id illī seniost, ea illī miserae miseriast.
bene sī facere incepit, eius rei nimis citō odium percipit.
nimis quam paucae sunt defessae, male quae facere occeperunt,
nimisque paucae efficiunt, sī quid facere occeperunt bene:
mulieri nimiō male facere leuius onus est quam bene.
egō quod mala sum, matris opera mala sum et meapte malitia,
quae mē grauidam esse adsimulaui militi Babyloniō:
eam nunc malitiam accuratam miles inueniat uolō.
is hic haud multō post, crēdō, aderit. nunc prius praecaueō sciēns
sumque ornata ita ut aegra uidear, quasi puerperiō cubem.
date mī hūc stactam atque ignem in aram, ut uenerem Lucinam meam.
hic apponite atque abite ab oculis. eho, Pithecium,
face ut accumbam, accede, adiuta. em sic decet puerperam.
soleas mihi deduce, pallium inice in mē hūc, Archilis.
ubi es, Astaphium. fer hūc uerbenam mī intus et bellaria.
date aquam manibus. nunc ecastor adueniat miles uelim.

II.ui
Stratophanes Ne expectetis, spectatores, meas pugnas dum praedicem:
manibus duella praedicare soleo, haud in sermonibus.
sciō egō multos memorauisse milites mendacium:
et Homeronida et postilla mille memorari pote,
quī et conuicti et condemnati falsis de pugnis sient.
nōn laudandust cui plus credit quī audit quam <ille> quī uidet:
[nōn placet quem illī plus laudant quī audiunt, quam quī uident.]
pluris est oculatus testis unus quam auriti decem.
quī audiunt audita dicunt, quī uident plane sciunt.
nōn placet quem scurrae laudant, manipularis mussitant,
neque illī quōrum lingua gladiorum aciem praestringit domī.
strenui nimiō plus prosunt populō quam arguti et cati:
facile sibi facunditatem uirtus argutam inuenit,
sine uirtūte argutum ciuem mihi habeam prō praefica,
quae aliōs conlaudat, eapse sēsē uērō nōn potest.
nunc ad amicam decimō mēnse post Athenas Atticas
uiso, quam grauidam hic reliqui meō compressu, quid ea agat.
#PHRON# Vide quis loquitur tam propinque. Astaphium Miles, mea Phronesium,
tibi adest Stratophanes. nunc tibi opust, aegram ut tē adsimules. #PH# Tace.
cui adhuc egō tam mala eram monetrix, mē maleficiō uinceres.
St. Peperit mulier, ut egō opinor. A. Vin adeam ad hominem. #PH# Volō.
#S# Euge, Astaphium eccam it mī aduorsum. A. Salue ecastor, Stratophanes.
[uenire] saluom <tē>—Strat. Sciō. sed peperitne, opsecro, Phronesium.
#AST# peperit puerum nimium lepidum. #STRAT# Ehem, ecquid meī similest. Ast. Rogas.
quīn ubi natust machaeram et clupeum poscebat sibi.
#STRAT# Meus est, sciō iam de argumentis. Ast. Nimium tui similest. #STRAT# Papae,
iam magnust. iamne iit ad legionem. ecquae spolia rettulit.
#AST# heia, nudius quintus nātus ille quidem est. #STRAT# quid postea.
inter tot dies quidem hercle iam aliquid actum oportuit.
quid illī ex uterō exitiost prius quam poterat ire in proelium.
#AST# Cōnsequere atque illam saluta et gratulare illī. #STRAT# Sequor.
#PHRON# ubi illa, obsecro, est quae mē hic reliquit, eapse abiit. ubist.
A. Adsum, adducō tibi exoptatum Stratophanem. #PH# ubi is est, obsecro.
#STRAT# Mars peregre adueniēns salutat Nerienem uxōrem suam.
quom tū rēctē prouenisti quomque es aucta liberis,
gratulor, quom mihi tibique magnum peperisti decus.
#PHRON# salue, quī mē interfecisti paene uita et lumine
quique mihi magni doloris per uoluptātem tuam
condidisti in corpus, quō nunc etiam morbō misera sum.
#STRAT# heia, haud ab rē, mea uoluptas, tibi istic obuenit labos:
filium peperisti, quī aedis spoliis opplebit tuas.
#PHRON# Multō ecastor magis oppletis tritici opust granariis,
ne, ille prius quam spolia capiat, hic nōs extinxit fames.
#STRAT# habe bonum animum. Phron. Sauium pete hinc sis. ah, nequeō caput
tollere, ita dolet itaque egō † medulo, neque etiam queō
pedibus mea sponte ambulare. #STRAT# #S# hercle mē ex mediō mari
sauium petere tuom iubeas, petere haū pigeat [mē], mel meum.
id ita esse experta es: nunc experiere, mea Phronesium,
mē tē amāre. adduxi ancillas tibi eccas ex Suria duas,
is tē donō. adduce hoc tū istas. sed istae reginae domī
suae fuerunt ambae, earum patriam egō excidi manū.
his tē donō. Phron. Paenitetne tē quot ancillas alam,
quīn examen super adducas, quae mihi comedint cibum.
St. Hoc quidem herclest ingratum donum. cedō tū mī istam purpuram.
mea uoluptas, attuli eccam pallulam ex Phrygia tibī.
tene tibī. Phron. Hocine mī ob labores tantos tantillum dari.
#STRAT# perii hercle <ego> miser. iam <mī> aurō contra cōnstat fīlius:
†etiam num mali pendit addit purpuram. ex Arabia tibi
attuli tus, Pontō amomum. tene tibi, uoluptas mea.
#PHRON# Accipe hoc, <Astaphium,> abduce hasce hinc ē cōnspectū Suras.
#S# Ecquid amas mē. #PH# Nihil ecastor, neque meres. #S# nilne huic sat est.
ne bonum uerbum quidem unum dīxit. uiginti minis
uenire illaec posse crēdō dona quae ei donō dedī.
uehementer nunc mī est irata, sentiō atque intellegō.
uerum abibō. quid ais. nunc tū num neuis mē, uoluptas mea,
quō uocatus sum ire ad cenam. mox hūc cubitum uenerō.
quid taces. planissume edepol periī. sed quid illuc noui est.
quis <hic> homost, quī ducit pompam tantam. certumst quō ferant
obseruare. huic crēdō fertur. uerum iam scibō magis.

II.uii
Cyamus Ite ite hac simul, mulieri damnigeruli,
foras egerones, bonorum exagogae.
satin, sī quis amat, nequit quīn nihili sit atque improbis sē artibus expoliat.
nam hoc quī sciam, ne quis id quaerat ex mē,
domist quī facit improba facta amator,
quī bona sua prō stercore habet, foras iubet ferri, metuit
<ne> apud nōs <nōn> mundissimum sit.
puras sibi esse uolt aedis: domī quidquid habet, eicitur ἔξω.
quandoquidem ipsus perditum sē it, secretō hercle equidem eum adiutabo,
neque mea quidem opera umquam hilō minus propere quam pote peribit.
nam iam de hoc obsoniō de mina deminui una modō
quinque nummos: mihi detraxi partem Herculaneam.
nam hoc adsimile est quasi de fluuiō quī aquam deriuat sibi:
nisi deriuetur, tamen omnis ea aqua abeat in mare.
nam hoc in mare abit misereque perit sine bona omni gratia.
haec cum uideō fieri, suffuror suppilo,
de praeda praedam capiō.
meretricem egō item esse reor, mare ut est:
quod des deuorat <nec dat>is umquam abundat.
hoc saltem: <rem> seruat nec ulli ubi sit apparet:
des quantumuis, nusquam apparet, neque datori neque acceptricī.
uelut haec meretrix meum erum miserum sua blanditia
<paene> intulit in pauperiem:
priuabit bonīs, luce, honore atque amicis.
attat, eccam adest propinque. crēdō audisse haec mē loquī.
pallida est, ut peperit puerum. adloquar quasi nesciam.
iubeō uōs saluere. Phron. Noster Cyame, quid agis. ut uales.
#CYAM# Valeo, et ueniō ad minus ualentem, et melius quī ualeat ferō.
erus meus, ocellus tuos, ad tē ferre mē haec iussit tibi
dona quae uides illos ferre, et hās quinque argenti minas.
#PHRON# pol haud perit quod illum tantum amō.
#CYAM# iussit orare, ut haec grata haberes tibī.
#PH# Grata acceptaque ecastor habeō. iube <uasa> auferri intro, i Cyame.
#AST# ecquid auditis, haec quae iam <Cyamo> imperat.
#CYAM# Vasa nolō auferant: desiccari iube.
A. Ímpudēns mecastor, Cyame, es. #C# egone. A. Tū. #C# Bona fide.
tune ais mē impudentem esse, ipsa quae sis stabulum flagiti.
#PHRON# dic, amabō tē, ubi est Diniarchus. Cyam. Domī.
#PHRON# dic ob haec dona, quae ad mē <hodiē> miserit,
mē illum amāre plurimum omnium hominum merito,
meque honorem illī habere omnium maxumum,
atque ut hūc ueniat <ad mē> obsecrare. Cyam. Ílicet.
sed quisnam illic homost, quī ipsus sē comest, tristis, oculis malis.
animō hercle homost suō miser,
quisquis est. Phron. Dignust mecastor. nequam est. nōn nosti, obsecro,
militem, hic apud mē <quī> erat. huius pater pueri illic est.
usque abegi, aspuli, iussi abi<ret. tamen>
mānsit: auscultat, obseruat quam rem agam. #C# Noui hominem nihilī.
illicinest. Phron. Íllic est. Cyam. #M# intuetur gemēns.
traxit ex intimō uentre suspiritum.
hoc uide, dentibus frendit, icit femur.
num obsecrō nam hariolust, quī ipsus sē uerberat.
#S# nunc egō meos animos uiolentos meamque iram ex pectore iam promam.
loquere: unde es. cuius es. cur aususs mī inclementer dicere. #C# Lubitumst.
#STRAT# istucine mihi respondes. Cyam. Hoc. nōn egō tē flocci faciō.
#S# quid tu. cur ausa es alium tē dicere amāre hominem. #PH# Lubitumst.
#STRAT# Ain tandem. istuc prīmum experiar. tun tantilli doni causa,
holerum atque escarum et poscarum, moechum malacum, cincinnatum,
umbraticulum, tympanotribam amas, hominem nōn nauci. #C# Quae haec rēs.
meone [erō tu], improbe tu, male dicere <ero> audes, fōns uiti et peiuri.
#S# Verbum unum adde istoc: iam hercle egō tē hic hac offatim cōnficiam.
#C# Tange modo, iam egō <tē> hic agnum faciam et medium distruncabō.
sī tū in legione bellator clues, at egō in culina clueō.
#PH# sī aequom facias, aduentores meos <nōn> incuses, quōrum
mihi dona accepta et grata habeo, tuaque ingrata, quae abs tē accepī.
#S# Tum pol egō et donis priuatus sum et periī. #PH# Plane istuc est.
#CYAM# quid nunc ergō hic odiosuss, cōnfessus omninō reus.
#S# perii hercle hodiē, nisi hunc ā tē abigō. #C# accede hūc modo, adi hūc modō.
#S# etiam, scelus uiri, minitare. quem egō [offatim iam] iam iam concipilabō.
quid tibi hūc uentiō est. quid tibi hanc aditiō est.
quid tibi hanc notiō est, inquam, amicam meam.
emoriere ocius, ni manū uiceris.
#CYAM# quid, manū uicerim. #STRAT# Fac quod iussi, mane.
iam egō tē hic offatim cōnficiam, <sic> occidi tē optumum est.
#CYAM# Captiost: istam machaeram longiorem habes quam haec est.
sed uerum <mē> sine dum petere: siquidem belligerandum est tecum,
adero, dum egō tecum, bellator, arbitrum aequom ceperim.
sed egō cessō hinc mē amoliri, uentre dum saluō licet.—

II.uiii
#PHRON# datin soleas. atque mē intrō actutum ducite,
nam mihi de uentō miserae condoluit caput.—
#STRAT# quid mihi futurum est, cui duae ancillae dolent,
quibus tē donaui. iamne abiisti. em sic datur.
quō pactō excludi, quaeso, potui planius,
quam exclusus nunc sum. pulcre ludificor. sine.
quantillō mī opere nunc persuaderi potest,
ut egō his suffringam talos totis aedibus.
num quippiam tam immutat mōrēs mulierum.
postquam filiolum peperit, animos sustulit.
nunc quasi mī dicat: nec tē iubeō neque uotō
intrō ire in aedis. at egō nolo, nōn eō.
egō faxō dicat mē in diebus pauculis
crudum uirum esse. sequere mē hac. uerbum sat est.—

III.I

#STRABAX#
rus mane dudum hinc ire mē iussit pater,
ut bubus glandem prandiō depromerem.
post illoc quam ueni, aduenit, sī dis placet,
ad uillam argentum meō quī debebat patrī,
quī ouis tarentinas erat mercatus de patre.
quaerit patrem. dicō esse in urbe. interrogo,
quid eum uelit *
homō cruminam sibi de collō detrahit,
minas uiginti mihi dat. accipiō libēns,
condō in cruminam. ille abit. egō propere minas
ouis in crumina hac in urbem detulī.
fuit edepol Mars meō periratus patrī,
nam oues illius haū longe absunt ā lupis.
nunc egō istos mundulos urbanos amasios
hoc ictū exponam atque omnis eiciam foras.
eradicarest certum cumprimis patrem,
post id locorum matrem. nunc hoc deferam
argentum ad hanc, quam mage amō quam matrem meam.
tat, ecquis intust. ecquis hoc aperit ostium.
#ASTAPHIUM# quid istuc. alienun es, amabo, mī strabax,
quī nōn extemplō <intro> ieris. #STRAB# Anne oportuit.
#AST# ita tē quidem, quī es familiaris. #STRAB# Ibitur,
ne mē morari cēnseas.—Ast. Lepide facis.

III.II

#TRUCULENTUS#
mirum uidetur, rure erilem filium
strabacem nōn rediisse. nisi sī clanculum
conlapsus est hic in corruptelam suam.
#AST# iam pol illic inclamabit mē sī aspexerit.
#TRUC# nimiō minus saeuos iam sum, Astaphium, quam fui,
iam nōn <ego> sum truculentus, noli metuere.
#AST# quid uis. quī<d metuam>. tuam expectō truculentiam.
#TRUC# dic impera mihi quid libet quō uis modō.
nouos omnis mōrēs habeo, ueteres perdidī.
uel amāre possum uel iam scortum ducere.
#AST# lepide mecastor nuntias. sed dic mihi,
haben—Truc. Marsipum tē fortasse dicere.
#AST# intellexisti lepide quid egō dicerem.
#STRAT# heus tu, iam postquam in urbem crēbrō commeo,
dicax sum factus. iam sum caullator probus.
#AST# quid id est, amabo. istaec ridicularia,
cauillationes, uis opinor dicere.
#STRAT# istud pauxillum differt ā cauillibus.
#AST# sequere intrō [mē], amabo, mea uoluptas. #STRAT# Tene hoc tibi:
rabonem habeto, ut mecum hanc noctem sies.
#AST# perii, rabonem. quam esse dicam hanc beluam.
quīn tū arrabonem dicis. #STRAT#  ¤ ā ¤  faciō lucri,
ut Praenestinis conia est ciconia.
#AST# sequere, obsecrō. #STRAT# strabacem hic opperiar modo,
sī rure ueniat. Ast. Is quidem hic apud nōs est strabax,
modō rure uenit. #STRAT# priusne quam ad matrem suam.
eū edepol hominem nihilī. Ast. Iamne autem ut soles.
#STRAT# iamne nihil dico. Ast. I intro, amabo, cedō manum.
#STRAT# Tene. in tabernam ducor deuorsoriam,
ubi male accipiar mea mihi pecunia.—

IV.I

#DINIARCHUS#

neque gnatust neque progignetur neque potest reperirier
cui egō nunc <aut> dictum aut factum melius quam Veneri uelim.
di magni, * ut egō laetus sum et laetitia differor.
ita ad mē magna nuntiauit Cyamus hodiē gaudia:
mea dona deamata acceptaque habita esse apud Phronesium.
quom hoc iam uolup est, tum illuc nimium magnae mellinae mihi,
militis odiosa ingrataque habita. totus gaudeō.
mea pila est: sī repudiatur miles, mulier mecum erit.
saluos sum, quia pereō. sī nōn peream, plane perierim.
nunc speculabor quid ibi agatur, quis eat intro, quī foras
ueniat. procul hinc obseruabo, meis quid fortunis fuat.
quia nihil habeō unum animos moui mī hic omnia agam precario†

IV.II

#ASTAPHIUM#
lepide efficiam meum egō officium: uide intus modō ut tū tuom item efficias.
ama, id quod decet, rem tuam: istum exinanī.
nunc dum isti lubet, dum habet, tempus ei rei † secundas
prome uenustatem amantī tuam, ut gaudeat cum perdis.
egō hic interim restitāns praesidebo,
istic dum sic faciat domum ad tē exagogam.
nec quemquam interim istoc ad uōs, quī sit odio,
intrō mittam: tū perge, ut lubet, ludō in istoc.
Din.quis istest, Astaphium, indica, quī perit. Ast. Amabo, hicin tū eras.
#DIN# Molestusne sum. Ast. Nunc magis quam fuisti,
nam sī quid nōbīs usust nōbīs molestus†
sed obsecro, da mī operam, ut narrem quae uolō.
#DIN# nam quid est. num mea refert. Ast. Non mussitō.
intus bolos quos dat! Din. quid. amator nouos quispiam.
#AST# Íntegrum et plenum adortast thēnsaurum. Din.quis est.
#AST# ēloquar, sed tū tacetō. nostin tū hunc Strabacem. Din. quidni.
#AST# sōlus summam <nunc> habet hic apud nos, nunc is est fundus nōbīs.
animō bonō male <rem> gerit. Din. Perit hercle, egō idem *
bona perdidi, mala repperi, factus sum extimus ā uōbīs.
#AST# stultus es, quī facta īnfecta facere uerbis postules.
Thetis quoque etiam lamentandō pausam fēcit filiō.
#DIN# nōn egō nunc intrō ad uōs mittar. Ast. quidum quam miles magis.
Din.quia enim plus dedī. Ast. Plus enim es intrō missus, quom dabas:
sine uicissim quī dant [operam] ob illud quod dant operis utier.
litterās didicisti: quandō scis, sine aliōs discere.
#DIN# discant, dum mihi commentari liceat, ni oblitus siem.
#AST# quid erit interea magistrae, dum tū commentabere.
uolt [interim] illa itidem commentarī. D. quid. A. Rem accipere identidem.
#DIN# dedi equidem hodiē: <iussi> ei quinque argenti deferri minas,
praeterea una mina obsonatum. Ast. Idem istuc delatum sciō.
de eō nunc bene sunt tua uirtūte. Din. Ei, meane [ut] inimici meī
bona istic caedent. mortuom hercle mē quam ut id patiar mauelim.
#AST# †Stultus quid est aperire. Din. quid iam. Ast.quia pol mauelim
mihi inimicos inuidere, quam med inimicis meis.
nam inuidere alii bene esse, tibi male esse, miseria est.
quī inuident egent. illis quibus inuidetur, i rem habent.
#DIN# nōn <meī> licet obsoni mē participem fieri.
#AST# sī uolebas participari, auferres dimidium domum.
nam item ut Acherunti hic <apud nos> ratiō accepti scribitur:
intrō accipitur. quandō acceptumst, nōn potest ferri foras.
bene uale. D. Resiste. A. Omitte. D. A, mitte intrō. A. Ad tē quidem.
#DIN# immō istoc ad uōs <uolō> ire. Ast. Non potest, nimium petis.
#DIN# Experiri [sine]—Ast. Immō opperire. uis est experirier.
#DIN# dic mē adesse. Ast. Abi, occupatast. rēs itast, ne frustra sis.
D. Redin an nōn redis. A. Vocat mē quae in mē potest plus quam potes.
D. Vnō uerbo—A. Eloquere. D. Mittin mē intro. A. Mendax es, abī.
unum aiebas, tria iam dixti uerba, atque <ea> mendacia.—
#DIN# Abiit intro, exclusit. egon ut haec mihi patiar fieri.
iam hercle egō tibi, inlecebra, ludos faciam clamore in uia,
quae aduersum legem accepisti ā plurimis pecuniam.
iam hercle apud nouos omnis magistratus faxō erit nōmen tuom,
post id egō tē manum iniciam quadrupuli, uenefica,
suppostrix puerum. egō edepol iam tua probra aperibō omnia.
nihil mē <prohibet,> perdidi omne quod fuit: fiō impudēns,
nec mī adeost tantillum pēnsi iam, quos capiam calceos.
sed quid egō hic clamo. quid sī mē iubeat intromittier.
conceptis mē nōn facturum uerbis iurem, sī uelit.
nugae sunt. sī stimulos pugnis caedis, manibus plus dolet.
de nihilō nihil est irasci, quae tē nōn flocci facit.
sed quid hoc est. prō di immortales, Calliclem uideō senem,
meus quī adfinis fuit, ancillas duas cōnstrictas ducere,
alteram tōnstricem huius, alteram ancillam suam.
pertimui: postquam una cura cor meum mouit modo,
timeō ne male facta antiqua mea sint inuenta omnia.

IV.III

#CALLICLES#
egon tibi male dicam tibique aut male uelim. ut animus meust,
propemodum expertae estis, quam egō sim mitis tranquillusque homō.
rogitaui egō uōs uerberatas ambas pendentis simul.
commemini, quō quicque pactō sitis cōnfessae sciō.
hic nunc uolō scire eodem pacton sine malō fateaminī.
quamquam uōs colubrinō ingeniō ambae estis, edicō prius,
ne duplicis habeatis linguas, ne egō bilinguis uōs necem,
nisi sī ad tintinnaculos uoltis uōs educi uiros.
#ANCILLA# uis subigit uerum fateri, ita lora laedunt bracchia.
#CALL# at sī uerum mī eritis fassae, uinclis exsolueminī.
#DIN# Etiamnum quid sit negoti, falsus incertusque sum,
nisi quia timeō tamen, egomet <quia> quod peccaui sciō.
#CALL# Omnium prīmum diuersae state—em sic, istuc uolō.
neue inter uōs significetis, egō erō paries. loquere tū.
Anc. quid loquar. Call. quid puerō factumst, mea quem peperit filia,
meō nepote. capita rērum <ede> expedite. Anc. Istae dedī.
#CALL# iam tace. accepistin puerum tū ab hac. Tōnstrix Accepī. Call. Tace.
nil moror praeterea. satis es fassa. Ton. īnfitias nōn eō.
#CALL# iam liuorem uerbō scapulis istoc concinnas tuis.
conueniunt adhuc utriusque uerba. Din. Vae miserō mihi,
mea nunc facinora aperiuntur, clam quae speraui fore.
#C# Loquere tū. quī dare tē huic puerum iussit. Anc. Era maior mea.
[Call. quid tu, cur eum accepisti. Ton. Era med orauit minor,
puer ut <sibi> ferretur eaque ut celarentur omnia.]
#C# Loquere tū. quid eō fecisti puero. T. Ad meam eram detulī.
#CALL# quid eō puerō tua era fēcit. Ton. Erae meae extemplō dedit.
#C# Quoi, malum, erae. A. Duae sunt istae. #C# Caue tū nisi quod tē rogō.
ex tē exquirō. Ton. Mater, inquam, filiae donō dedit.
#C# Plus quam dudum [inqua] loquere. T. Plus tū rogitas. #C# Responde ocius:
quid illa cui donatus <puer> est. T. Supposiuit. #C# Cui. T. Sibī.
#CALL# prō filiolon. T. Prō filiolō. #C# Di, obsecrō uostram fidem,
ut facilius alia quam alia eundem puerum unum parit:
haec labore alienō puerum peperit sine doloribus.
puer quidem beatust: matres duas habet et auias duas:
iam metuō, patres quot fuerint. uide sis facinus muliebre.
Anc. Magis pol haec malitia pertinet ad uiros quam ad mulieres:
uir illam, nōn mulier praegnatem fēcit. Call. Idem egō istuc sciō.
tū bona ei custos fuistī. Anc. Plus potest quī plus ualet.
uir erat, plus ualebat: uicit, quod petebat abstulit.
#CALL# et tibi quidem hercle idem attulit magnum malum.
Anc. Idem istuc ipsa, etsī tū taceas, reapse experta intellegō.
#CALL# numquam tē facere hodiē quiui, ut is quis esset diceres.
Anc. Tacui adhuc: nunc <nōn> tacebo, quandō adest nec sē indicat.
#DIN# lapideus sum, commouere mē miser nōn audeō.
rēs palam omnis est, meō illic nunc sunt capiti comitia.
meum illuc facinus, mea stultitia est. timeo, quam mox nominer.
#CALL# loquere, filiam meam quis integram stuprauerit.
Anc. Videō egō tē, propter male facta quī es patronus parietī.
#DIN# neque uiuos neque mortuos sum, ne<que> quid nunc faciam scio,
neque ut hinc abeam neque ut hunc adeam scio, timore torpeō.
#CALL# dicin an nōn. Anc. Diniarchus, quoi illam prius desponderas.
#C# ubi is homost quem dicis. D. Adsum, Callicles. per tua obsecrō
genua tē, ut istuc īnsipienter factum sapienter feras,
mihique ignoscas quod animī impos uini uitiō fecerim.
#CALL# nōn placet <quī> in mutum culpam cōnfert, <quī nōn> quit loquī.
nam uinum sī fabulari possit, sē defenderet.
nōn uinum <uiris> moderari, sed uiri uinō solent,
quī quidem probi sunt. uerum quī improbust sī quasi bibit
sīue adeō caret temeto, tamen ab ingeniō improbust.
#DIN# sciō equidem quae nolō multa mī audienda ob noxiam.
egō tibi mē obnoxium esse fateor culpae compotem.
Anc. Callicles, uide in quaestione ne facias iniuriam:
reus solutus causam dicit, testis uinctos attines.
#CALL# soluite istas. agite, abite tū domum et tū autem domum.
eloquere haec erae tū: puerum reddat, sī quis eum petat.
eamus tū in iūs. Din. quid uis in iūs mē ire. tū es praetor mihī.
uerum tē obsecro, ut tuam gnatam des mī uxōrem, Callicles.
#CALL# eundem pol tē iudicasse quī admisti eam rem intellegō.
nam haud mānsisti, dum egō darem illam: tute sumpsisti tibī.
nunc habeas ut nactuss. uerum hoc egō tē multabō bolō:
sex talenta magna dotis demam prō ista īnscitia.
#DIN# Bene agis mecum. Call. Filium istinc tuom tē meliust repetere.
ceterum uxōrem quam prīmum potest abduce ex aedibus.
egō abeō. iam illī remittam nuntium adfini meo,
dicam ut aliam condicionem filiō inueniat suō.—
#DIN# At egō ab hac puerum reposcam, ne mox īnfitias eat.
nihil est, nam eapse ultrō ut factumst fēcit omnem rem palam.
sed nimium pol opportune eccam eapse egreditur foras.
ne ista stimulum longum habet, quae usque illinc cor pungit meum.

IV.IV
Phronesium Blitea et luteast meretrix nisi quae sapit in uinō ad rem suam.
sī alia membra uinō madeant, cor sit saltem sobrium.
nam mihi diuidiaest, [in] tōnstricem meam sic conuictam male.
ea dīxit, eum Diniarchi puerum inuentum filium.
ubi id audiui, quam <egō propere potui egressa hūc sum foras.
#DIN# lubet adire> quam penes est mea omnis rēs et liberī.
#PHRON# Videō eccum quī suis tutorem med optauit liberis.
#DIN# Mulier, ad <tē> sum profectus. #PH# quid agitur, uoluptas mea.
#DIN# nōn uoluptas, aufer nugas, nil egō nunc de istac rē agō.
#PHRON# sciō mecastor quid uelis et quid postules et quid petas:
mē uidere uis, [et mē] tē ā mē ire postulas, puerum petis.
#DIN# di immortales, ut planiloqua est, paucis ut rem ipsam attigit.
#PHRON# sciō equidem spōnsam tibi esse et filium ex spōnsa tua
et tibi uxōrem ducendam, [iam] esse alibi iam animum tuom
et <mē> quasi prō derelicta: scio, abituruss. sed tamen
cogitato, mus pusillus quam sit sapiēns bestia,
aetatem quī nōn cubili <uni> umquam committit suam,
quīn, sī unum obsideatur, aliud <iam> perfugium <ele>gerit.
#DIN# Otium ubi erit, de istis rebus tum amplius tecum loquar.
nunc puerum redde. Phron. Immō amabō ut hos dies aliquos sinas
eum esse apud mē. Din. Minime. Phron. Amabō. Din. quid opus <est>. Phron. In rem meam <est>.
triduom hoc saltem, dum aliquō miles circumducitur,
sine mē habere: siquidem habēbō, tibi quoque etiam proderit.
sī auferes [puerum], ā milite omnis [tum] mihi spes animam efflauerit.
#DIN# Factum cupio, nam nefacere sī uelim, nōn est locus.
nunc puerō utere et procura, quandō quor cures habes.
#PH# Multum amō tē ob istam rem mecastor. ubi domī metues malum,
fugitō hūc ad mē: saltem amicus mī estō † manubinarius.
D. Bene uale, Phronesium. #PH# <An nōn et>iam tuom oculum uocas.
#DIN# id quoque interim † futatim nōmen commemorabitur.
numquid uis. #PH# Fac ualeas. D. Operae ubi mī erit, ad tē uenerō.—
#PHRON# ille quidem hinc abiit, abscessit. dicere hic quiduis licet.
uerum est uerbum quod memoratur: ubi amici ibidem <sunt> opes.
propter hunc spes etiamst hodiē † tantum iri militem.
quem egō ecastor mage amō quam mē, dum id quod cupiō inde auferō.
quae cum multum abstulimus, haū multum <eius> apparet quod datum est:
ita sunt gloriae meretricum. Astaphium aha tace. Phron. quid est, obsecro.
A. <Pater> adest puerī. #PH# Sine eumpse adire hūc. sine, sī is est modō.
A. <Ipsus est>. #PH# Sine eumpse adire, ut cupit, ad mē. A. Rectam tenet.
#PHRON# ne istum ecastor hodiē aspiciam cōnfectum fallaciis.

V.I
Stratophanes Egō minam auri ferō supplicium † damnis ad amicam meam:
ut illud acceptum sit, prius quod perdidi, hoc addam īnsuper.
sed quid uideo. eram atque ancillam ante aedis. adeundae haec mihī.
quid hic uōs agitis. #PH# Ne mē appella <quaeso>. #S# <Aha> nimium saeuiter.
#PH# potine ut mihi molestus ne sis. St. Ecquid, Astaphium, litiumst.
A. Meritō ecastor tibi succēnset. #PH# Egon, atque isti etiam parum
male uolō. #STRAT# Ego, mea uoluptas, sī quid peccaui prius,
supplicium ad tē hanc minam ferō aurī. sī minus credis, respice.
#PHRON# Manus uetat prius quam penes sēsē habeat quicquam credere.
puerō opust cibo, opus est matri autem, <opus est> quae puerum lauit,
opus nutrici, lact ut habeat, ueteris uini largiter
ut dies noctēsque potet, opust ligno, opust carbonibus,
fasciis opus est, puluinis, cunis, incunabulis,
oleō <opust>, opus est farina, porrō opus est totum diem:
numquam hoc unō die efficiatur opus, quīn opus semper siet.
nōn enim possunt militares pueri † etauiō exducier.
#STRAT# Respice ergo, accipe hoc, quī istuc efficias opus.
#PHRON# Cedo, quamquam parum est. #STRAT# Addam etiam unam minam istuc post. Phron. Parumst.
#STRAT# Tuō arbitratū quod iubebis dabitur. da nunc sauium.
#PH# Mitte mē, inquam, odiosuss. St. Nil fit, nōn amor, teritur dies.
plus decem pondō † moris pauxillisper perdidī.
#PHRON# Accipe hoc atque aufertō intrō. Strabax V.I mea amicast gentium.
neque ruri neque hic operis quicquam facio, corrumpor situ,
ita miser cubandō in lectō hic expectandō obduruī.
sed eccam uideō. heus amica, quid agis. [mille]. Strat.quis illic <est> homo.
#PHRON# Quem egō ecastor mage amō quam tē. * #STRAT# Quam mē. quō modo.
#PHRON# hoc modo, ut molestus ne sis. #STRAT# Iam<ne> abis, postquam aurum habes.
#PHRON# Condidi intrō quod dedistī. #STRAB# Ades, amica, tē adloquor.
#PHRON# At egō ad tē ibam, mea delicia. #STRAB# Hercle uērō serio,
quamquam egō tibi uideor stultus, gaudere aliqui mē uolō.
nam quamquam tū es bella, malō tuo, nisi egō aliqui gaudeō.
#PH# Vin tē amplectar, sauium dem. #STRAB# quiduis face <quī> gaudeam.
#STRAT# Meosne ante oculos egō illam patiar aliōs amplexarier.
mortuom hercle mē hodiē satiust. apstine hoc, mulier, manum,
nisi sī tē mea manū † ui in machaera et hunc uis morī.
#PHRON# nil halapari satiust, miles, sī tē amari postulas.
auro, haū ferrō deterrere potes, <hunc> ne amem, Stratophanes.
Strat.quī, malum, bella aut faceta es, quae ames hominem isti modi.
#PH# Venitne in mentem tibi quod uerbum in cauea dīxit histriō:
omnēs hominēs ad suom quaestum callent et fastidiunt.
#STRAT# huncine hominem tē amplexari tam horridum ac tam squalidum.
#PH# Quamquam hic squalet, quam<quam> hic horret, scitus <et> bellust mihī.
#STRAT# dedin egō aurum—Phron. Mihi. dedisti filiō cibaria.
nunc, sī hanc tecum esse speras, alia opust auri mina.
Strab. Malam rem is et magnam magnō opere, serua tibi uiaticum.
#STRAT# quid isti debes. Phron. Tria. #STRAT# Quae tria nam. Phron. Vnguenta, noctem, sauium.
#STRAT# par pari respondet. uerum nunc saltem, <et>sī <istunc> amas,
dan tū mihi de tuis deliciis † sum quicquid pauxillulum.
#PHRON# quid id, amabo, est quod dem. dic tum super feri†
†capas dicit auaui cōnsultam istuc mihi homo†
caue faxis uolnus tibi iam cui sunt dentes ferreī.
Strab. Volgō ad sē omnis intromittit. #STRAT# Abstine istac tū manum.
Strab. Iam hercle cum magnō <malo> tū uapula uir strenuos.
#STRAT# dedi egō huic aurum. #STRAB# at egō argentum. #STRAT# †eat apale puram.
Strab. At egō oues et lanam, et alia multa quae poscet dabō.
meliust tē minis certare mecum quam minaciis.
#PHRON# lepiduss ecastor mortalis, mī Strabax, perge obsecrō.
#AST# stultus atque īnsanus damnis certant: nōs saluae sumus.
#STRAT# Age prior prompta aliquid. #STRAB# Immō tū prior perde et perī.
#STRAT# Em tibi talentum argentī. †Philippices est, tene tibī.
#PHRON# Tantō melior, noster esto—sed de uostrō uiuitō.
#STRAT# ubi est quod tū das. solue zonam, prouocator. quid times.
Strab. Tū peregrinuss, hic <ego> habitō: nōn cum zona egō ambulō:
pecua ad hanc collō in crumina egō obligata deferō.
quid dedi! ut discinxi hominem. #STRAB# Immō egō uero, quī dedī.
#PHRON# i intro, amabo, i, tū eris mecum. <tum> tū eris mecum quidem.
#STRAT# quid tu. quid ais. cum hocin <eris>. egō <ero> posterior, <quī> dedi.
#PHRON# Tū dedisti iam, <hic> daturust: ictuc habeo, hoc expetō.
uerum utrique mōs geratur amborum ex sententia.
#STRAT# Fiat. ut rem gnatam uideo, hoc accipiundumst quod datur.
Strab. Meum quidem tē lectum certe occupare nōn sinam.
#PHRON# lepide ecastor aucupaui atque ex mea sententia,
meamque ut rem uideō bene gestam, uostram rursum bene geram:
†romabō sī quis animatust facere, faciat ut sciam.
Veneris causa adplaudite: eius haec in tutelast fabula.
spectatores, bene ualete, plaudite atque exurgite.

UIDULARIA

PROLOGUS

* hanc rem ụẹṭẹrẹ nomine
* g * ẹṣṭịṭịṭ
p̣oṭẹnṭịaṃ ịnịmị<co>ṛuṃ ṣ··ṭịsịṭịọ
laudatụṣ ịa··s * gṛạ<ti>as
··ịus sc̣ * g * f̣ * ṇṛọ
Sc<h>ẹdịa * ụọ * g<r>ae····c *
<p>oeta ha<nc> noster f<ecit> V.Idularia>m.
ịsqu··ṭ·ṛ·ọ···cịụṇṭṃ ẹgọ fạ<x>ō s<cibi>ṭịs.
p̣ṛịus nosciṭẹ <alia: sane> sc̣ịṭis, ịpsụṣ <ē>ṣ<t>.
crẹḍō argumẹntum ụellẹ uọṣ <pern>ọs<cer>ẹ.
ịṇṭ<elle>g<etis poti>ụṣ q<uid ā>g̣<an>ṭ q̣<ua>ṇd<ō ā>gent.
ạ * uoṣ ịṇ locō mọnitum··p̣ẹṭrō
ḍị····q̣ * ṣ·c̣ọṃṃọdiụ···ṭaṣ·
ịnạ * ḅ ṃẹạṃ
magis qū * ạḅẹọ····ọṛtis nụnciaṃ
uọs ill * ẹ··ṇọx̣ p̣ṛọ ḥọc̣ *
* ṣ··ṣ·ụṣ *
Hominem, semel quem usurpauit seruitus
* * *

<NICODEMVS adulescēns GORGINES senex>

#NIC# eiusdem Bacchae fecerunt nostram nauem Pentheum.	b
inopiam, luctum, maerorem, paupertatem, algum, famem.
Gorg. Paupera haec rēs est.
haec myrtus Veneris est.

<DINIA senex NICODEMVS adulescēns>
ẹsṭ quō * ṇẹq·····ụṣ c̣ẹṇsẹọ
#NIC# quid ais. lic̣ẹṭ<ne. Din. M>ạx̣uṃ<ē, sī>quid esṭ ọp̣us.
sẹd quiḍ ẹṣṭ negoṭị. Nic. Te egō aụḍị<ui di>cere,
operarium tē uẹllẹ ru<s condu>c̣<ere>.
#DIN# Ṛẹ<ct>ẹ audiuistī. Nic. quid uis ọp̣ẹṛịṣ <fie>ṛị.
#DIN# Qu<id t>ū istuc cuṛạs. ạṇ ṃịḥị ṭụṭor ạḍḍịṭụsṣ.
#NIC# dare possum, opinor, sạṭis bonum ọp̣erarium.
#DIN# Ẹst tibi in mercedẹ seruus qụẹm dẹs quisp̣ịạ<m>.
#NIC# inopia seruum ị··ẹ······ō mē loc *
#DIN# quid. ṭū ḷọc̣ạs ṭẹ. nọ<n, ut opinor, serio,>
nam ẹquidẹm ṭe m<ercennarium haud esse arb>ịtror.
#NIC# nōn sum, siquidem tū n<on uis mercedem dare,>
uerum, sī pretium das, du<ces tē>cum sịṃul.
#DIN# laboriosa, adulescēns, uịṭa est rustịc̣ạ.
#NIC# Vrbana egestas edepol aliquantō magis.
#DIN# Talis iactanḍịs tuae sunt cōnsuetae manus.
#NIC# At qualịs exercendas nunc intellegō.
#DIN# Mollitia urbana atque umbra corpus candidumst.
#NIC# sol est ad eam rem pictor: ạtrum fecẹrit.
#DIN# heus tu, ā mē<is> iḷlịc̣ ẹṣṭụṛ <satis duru>ṣ c̣<ibus>.
#NIC# Miserō male esṣe <fuerit> con<senta>nẹ<um>.
quod ạbs ṭẹ···c̣ p̣··ṭ quạẹsṣō ut ṃ<ih>ị ịmpertiạṣ.
sị ṭịḅị p̣ụḍịc̣ọ <homine> est opus ẹṭ nōn malo,
quī fidei plenior sịṭ quam sẹrui ṭuị
cibique minimi maxumaque indusṭṛịạ,
mịṇịṃẹ mendace, em mē licet conducere.
#DIN# nōn edepol equidem crēdō, mercennarium
tē esse. <Nic. An> nōn credịs. nọṇ ···· <c>onḍu<ci> arbit<ror>
ṇ * st ḍicat simul
* op̣eraṛịum
ịạṃ * uṇḍẹ conducam mihi
ṃultum labor<et, p>ạullum mereat, paullum ẹḍị<t>.
#NIC# Minus operis nihilō faciam quam quī plurumum,
nec mihi nisi unum prandium quicquam duis,
praeter mercedem. Din. quid merendam. Nic. Ne duis,
neque cenam. Din. Non cenabis. Nic. Immō ibō domum.
#DIN# ubi habitas. Nic. Hic apud piscatorem Gorginem.
#DIN# Vicinus igitur es mihi, ut tū pṛaedicas.

<GORGINES CACISTVS ASPASIVS>

Gorg. animum aduortite ambō sultis. uidulum hic apponite.
egō seruabo, quasi sequestrō detis. neutri reddibo,
donicum rēs iudicata erit haec.
Asp. Haud fugiō sequestrum
(Cac.) ibō ẹṭ qụạẹṛạṃ, sī qụẹm possim sọc̣ịọrụṃ ṇaṇc̣ịscier
seū quem norim, quī aduocatus adsit. iam hunc noui locum.
hicine uōs habiṭạtis. Gorg. Hisc in aẹḍịbus: hūc adḍucitō.
at egō uidulum intrō condam in arcam atque occludam probe.
tū sī quem uis inuenire tibi p̣ạṭṛọnum, quaeṛịṭa.
perfidiose numquam quicquam hic agere decreṭụ<m>st mihī.—
Cac. Quṛ, ṃạlum, patronụṃ q̣ụạẹrạṃ, postquam litem perdidi.
ne <ego> hoṃọ ṃịṣer ē<t scelestus dudum at>que iṇf̣eḷịx f̣uị,
ụịdulum q<ui> ụḅị ụ<id>i, nōn mẹ circ̣ụmspexị centiēns.
ụẹrberō illic inter mụ<rtos> latuit, ịnsidias dedit.
tam sciō quam med hịc̣ stare: captam p̣ṛạẹdạṃ p̣ẹṛḍidị,
nisi quid egō meī simile aliquid contra cōnsilium p̣ạṛọ.
hic astabō atque obseruabo, sī quem amicum cōnspicẹṛ.

DINIA NICODEMVS CACISTVS
#DIN# ne tū edepol hodiē miserias multas tuas
mihi narrauisti, eoque ab opere maxume
tē abire iussi, quia mē miserebat tuī.
Cac. Illic est adulescēns, quẹm ṭẹmpẹ<st>as ịmṃịṇ *
··f̣ịc̣···ṭ·ṣ ạṭque ạṛg̣··ẹṇ··m * ṛọṃ *
et iam egō audiui ḍ··ṃ ṛ * ṃ ṃụṭ *
in opus ut seṣẹ c̣ọḷlọc̣auit quaṃ <cit>ō.
<po>l haụṭ cessauịṭ, postquạṃ t<erra>ṃ ạṭṭịgị<t>.
mirum ẹṣt ṣị ạ····· ṭụạm ụ·····ṣqua *
ṇọṣụos parenṭị···ḍạṛẹ p̣ọssū * tuṣ fụ *
ṛem mihi ṇạ<rrauit.> ẹḍe<po>lị ṣịṃuḷ *
puerị··ṣ ḥi * ịṣp̣ * gis
egentiorem * ṃịṇẹṇ···ṃ nẹṃiṇẹṃ
neque essẹ c̣ṛed<ō neque fuisse> ṇeque f<o>rẹ.
#DIN# Caue tū istuc dixis. immō etiam argenti minam,
quam med orauisti ut darem tibi faenore,
iam egō adferam ad tē. faenus mihi nullum duis.
#NIC# di tibi illum faxint filium saluum tuum,
qum mihi quī uiuam copiam inopi facịṣ.
sed quīn accedat faenus, id nōn postulō.
#DIN# defaenerare hominem egentem haū decet.
quam ad redditurum ṭe ṃịhi dices diem,
caue dẹmụṭạssiṣ. Nic. Vsque ḍọnec soluẹro,
Cac. Ibi ut piscabar, fuscina ici uidulum.
Nesciō quī seruos ē myrteta prosilit.
Quid multa uerba. plurimum luctauimus.
Nunc apud sequestrum uidulum posiuimus.
Ópposita est calcendix. Nic. At egō signi dicam quid siet.
A. Iuben hunc īnsui in culleō
atque in altum deportari, suis ut annonam bonam
piscibus <concinnet>. B. Malō hunc adligari ad horiam,
ut semper piscetur, etsī sit tempestas maxima.
Signum rēctē comparebat. huius contendi anulum.
Malim moriri meos quam mendicarier:
bonī miserantur illum, hunc inrident malī.
Nunc seruos argentum ā patre expalpabitur.
(Nic.) immō id quod haec nostra est patria et quod hic meus pater,
illic autem Soterinis est pater.
Nam audiui feminam egō leonem semel parire – ⏑ –
V.I quamque pedem uiderat, subfurabatur omnis.
Sed lenō egreditur foras.
hinc ex occultō sermonem eius sublegam.

ACHARISTIO

quam egō tanta pauperaui per dolum pecunia.

panem et polentam, uinum murrinam.	.

ADDICTVS

opus facere nimiō quam dormire mauolō:
ueternum metuō.

AGROECVS

quasi lupus ab armis ualeo, clunes īnfractos gerō.

ARTEMO

nunc mihi licet quiduis loqui, nēmō hic adest superstes.

* <mu>lionum nauteam fecisset *	.

rauim	.

ASTRABA

Adul. Sequere adsecue, Polybadisce, meam spem cupiō cōnsequī.	Ast..
Pol. Sequor hercle equidem, nam libenter meam speratam cōnsequor.

axitiosae annonam caram ē uili concinnant uiris	.

quasi tollenō aut pilum graecum reciprocas plana uia.	.

–́ ⏑ terebratus multum sit et subscudes addite.	.

apludam	.

terebra tū quidem pertundis.	.

dare pedibus protinam sēsē ab his regionibus.	.

BACARIA

quis est mortalis <aut fuit> tanta fortuna affectus
umquam quam egō nunc sum, cuius haec uentri portatur pompa.
uenit nunc quī mihi in mari acipēnser latuit antehac,
cuius egō latus in latebras reddam meis dentibus et mandibulis.

BOEOTIA

ut illum di perdant, primus quī horas repperit
quique adeō primus statuit hic solarium.
quī mihi comminuit miserō articulatim diem.
nam <unum> mē puerō uenter erat solarium,
multō omnium istōrum optimum et uerissimum.
ubi is tē monebat, esses, nisi cum nil erat.
nunc etiam quom est nōn estur, nisi Soli libet.
itaque adeō iam oppletum oppidum est solariis:
maior pars populi aridi reptant fame.

ubi prīmum accēnsus clamarat meridiem.	.

CAECVS uel PRAEDONES

nil quicquam factum nisi fabre nec quicquam positum sine loco,
aurō ebore argento, purpura, picturis, spoliis *
tum statuis *

neque eam inuitō ā mē umquam abduces.	.

spectaui ludos magnifice <cōnfectos> atque opulenter.	.

⏑ –́ ⏑ – plure alterō tantō quantō eius fundust uelim.	.
ita sunt praedones: prorsum parcunt neminī.	.

in peregre.	.

    uelim tē arbitrari factum.	.
sedulum est. summouentur hostes, remouentur lapides.
⏑ –́ ⏑ sī nōn strenue fatetur ubi sit aurum,	.
membra exsecemus serra.

nil feci secus quam mē decet.	.

A.quis tū es quī ducis mē. B. Mū. A. Perii hercle, Afer est.	.

CALCEOLVS

    molluscam nucem
super eius dīxit impendere tegulas.

CARBONARIA

–́ egō pernam, sumen sueris, spetile, callum, glandia.

patibulum ferat per urbem, deinde adfigatur crucī.	.

secundum ipsam aram aurum abscondidī.

†CESISTIO

dis stribula aut de lumbō obscena uiscera.

COLAX

batiolam auream octō pondō habebam, accipere noluit.
Frō. Aur. Caes. ..H
quī data fide firmata fidentem fefellerint,	.
subdoli subsentatores, regi quī sunt proximi,
quī aliter regi dictīs dicunt, aliter in animō habent.
Sch. Veron. Verg. A. .
    sī mē tū hodiē inuitaueris,	.
numquam quicquam *

nexum	.
COMMORIENTES

saliam in puteum praecipes.

CONDALIVM

tam crepusculō fere ut amant. lampades accendite..


pro	.
CORNICVLA

quid cessamus ludos facere. circus noster eccum adest.	Corn..

quī regi latrocinatuss decem annos Demetriō.	.

pulchrum et luculentum hoc nōbīs hodiē euenit proelium.	.

mihi Lauerna in furtis celebrassit manus.	.

quī amant ancillam meam Phedulium oculitus.	.

    em tē obsecro,	.
Lýde, pilleum meum, mī sodalis, mea Salubritas.

face olant aedes arabice.	.
DYSCOLVS

–́ uirgō sum, nondum didici nupta uerba dicere.	Dysc..
FAENERATRIX

heus tu, in barbaria quod dixisse dicitur	Faen..
libertus suae patronae, id egō dicō <tibi>:
 ¤ Libertas salue, uapula Papiria ¤ .

quae egō populabō probe.	.
FRETVM

nunc illud est quod respōnsum Arreti ludis magnis dicitur:	Fret..
peribō sī nōn fecero, sī faxō uapulabō.
FRIVOLARIA

commodō dictitemus.	Friū..

is mī erat bilis, querquera, tussis, aqua intercus *	.

sequimini mē hac sultis, legiones omnēs Lauernae.	.

Úbi rorarii estis. Adsunt. V.I sunt accēnsi. Ecce <nos>.	.

agite nunc, subsidite omnēs, quasi solent triariī.	.

naue agere oportet quod agas, nōn ductarier.	.

superaboque omnis argutandō praeficas.	.

    tunc papillae primulum	.
sororiabant. illud uolui dicere,
fraterculabant. <quid> opus est uerbis.

agnina tene * <stre>bulis.	.

ō amice ex multis mī une Cephaliō.	.
FVGITIVI

A. †agerge, specta, uide uibices quantas. B. Iam īnspexī. quid est.	Fugī..
GEMINI LENONES

dolet huic puellō sēsē uenum ducier.	GemLen..
HORTVLVS

praecō ibi adsit, cum corona quique liceat ueneat.	Hort..
LIPARGVS

nil moror mihi fucum in alueo, apibus quī peredit cibum.	Lip..
NERVOLARIA

scobina egō illum actutum adrasi senem.	Nerū..

prohibentque moenia alia. unde egō fungar mea.	.

ocissime nōs liberi possimus fieri	.

producte prodigum esse amatorem addecet.	.

uinum sublestissimum	.

īnsanum ualde uterque deamat.	.

scrattae scrupedae strittiuillae sordidae	.
PAGO

honos sýncerastō periit, pernis, glandiō.	Pag..
PARASITVS MEDICVS

in cōnspicillō adseruabam pallium obseruabam†	ParMed..

cum uirgis caseum radi potest.	.

addite lopadas echinos ostreas.	.

domī reliqui exoletam uirginem	.
PARASITVS PIGER

inde hic bene potus primulō crepusculō.	ParPig..

domum ire coepi tramite dextra uia.	.

ambō magna laude lauti, postremō ambō sumus nōn naucī.	.
PLOCINVS

nam coloratilem frontem habet, petilis habris	Ploc..
SATVRIO

catulinam carnem esitauisse	Sat..

retrahi nequitur quoquō progressa est semel.	.

male tibi euenisse uideō. glaber erat tamquam rien.	.

subcenturiatum require quī tē delectet domī.	.
†SCEMATICVS

nam pater tuos numquam cum illa etiam limauit caput.	Scem..
SITELLITERGVS

A. Mulier est, uxorculauit. B. Egō noui, sciō axitiosa	Sit..
quam sit

†fitea mihi īnsignitos puerōs pariat postea	.
aut uarum aut ualgum aut compernem aut paetum aut brocchum filium.
TRIGEMINI

nisi fugissem in medium, crēdō, praemorsisset *	Trī..


Epeum fumificum, quī legioni nostrae habet coctum cibum.	inc..

quod uolt † dēnsum. ciccum nōn interduō.	.

gannit odiosus omni totae familiae	.

licet uōs abire curriculō.	.

iam tibi tuis meritis crassus corius redditust.	.
di bene uertant, tene cruminam. inerunt triginta minae.	.

nullam egō rem citiorem apud hominēs esse quam famam reor.	.

stultus est aduersum aetatem et capitis canitudinem.	.
conruspare tua cōnsilia in pectore.	.
numnam mihi oculi caecultant. estne hic noster Hermio.	.

eiurauit militiam.	.

sic mē subes cottidie quasi fiber salicem.	.

init tē umquam febris.	.

neque muneralem legem neque lenoniam	.
rogata fuerit necne flocci aestimō.

perfidiose captus edepol neruō ceruices probat.	.

muriaticam autem uideō in uasis stagneis	.
naricam bonam et canutam et †taguma
†quinas fartas, conchas piscinarias.

nōn egō tē noui, naualis scriba, columbar impudēns.	.

nil deconciliare sibus nisi quī persibus sapis.	.

sacrum an profanum habeas, parui penditur.	.

uix super * ē miserō mihi ac *	.

* nōn est tibi * um. . . . nam quī * cus surculis * m. tum poli *	.
aut asulae *

ulcerosam, compeditam, subuerbustam, sordidam.	.

uenter sullus di * inillum egō mē hodiē * esa farte biberem *	.

mittebam uinum pulchrum murrinam.	.

quid est. hoc rugat pallium: amictus nōn sum commode.	.

exi tu, Daue, age sparge, mundum esse hoc uestibulum uolō.	.
Venus uentura est nostra, nolō hoc pulueret.

pellibus periculum portenditur.	.

Cilix, Lycisce, Sosio, Stiche, Parmeno,	.
exite et ferte fustes priuos in manū.

glirium examina.	.

quid murmurillas tecum et tē discrucias.	.

leuior es quam tippûla.	.

nec machaeram audes dentes frendere†	.

inimicus esto, donicum egō reuenerō.	.

⏑ sī qua forte contiō est, ubi eum hietare nondum	.
in mentem uenit

egō illī uenear.	.

uinum precamur, nam hic deus praesēns adest.	.

cette patrī meō.	.

haec praesepes mea est	.

neque egō ad mēnsam publicas rēs clamō neque leges crepō.	.

et egō tē conculcabō ut sus catulos suos.	.

hunc sermonem īnstitī.	.

properate prandium.	.

corpus tuum uirgis ulmeis īnscribam.	.

paupera est haec mulier.	.

ipsa sibi auis mortem creat.	.

prō laruatō tē circumferam	.

castrum Poenorum.	.

dissipabō tē tamquam folia farfarī.	.

faciles oculos habet.	.

medicum habet patagus morbus aes.	.

quī talis est de gnatabus suis.	.

probus quidem antea iaculator eras.	.

linna cooperta est †textrinō Gallia.	.

    sī quid facturus es,	.
appende in umeris pallium
et perge ad <eam> quantum ualet
tuorum pedum pernicitas.

aeneis coculis mī excocta est omnis misericordia.	.

acieris	.

aequiter . . . asperiter	.

aerumnulas	.

butubatta	.

glos	.

herbam do	.

interluere mare	.

pullariam	.

scelerare	.

thocum	.

uesperna	.

custoditio	.

blandicella.
bellitudinem.
binominis.

ad exitam aetatem.
anginam uinariam.
adfabrum.
alimodī.
aeneolō.
aenulum.

addues.
aristophorum.

bitiēnses.
botulus.

fucilis.

dirigere.

coquitare.

reboō.

flocci pendō quid rērum geras.

cistellam mihi offers cum crepundiis.