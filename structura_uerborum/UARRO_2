òtium sì essem cònsecutus {fundania} 
commodius tibi haec scriberem 
quae nunc {ut poterò} exponam
cogitàns esse properandum 
quod {ut dicitur} sì est homo bulla eò magis senex. 

annus enim octogesimus admonet mè 
ut sarcinàs conligam
antequam proficiscar è uìtà. 

quà rè {quoniam emisti fundum} 
quem bene colendo fructuosum cum facere uelis
meque ut id mihi habeam curare roges, experiar. 
et nòn solum, ut ipse quaad uiuam, 
quid fieri oporteat ut te moneam, 
sed etiam post mortem. neque patiar sibullam
nòn solum cecinisse quae, dum uiueret, prodessent
hominibus, sed etiam quae cum perisset ipsa, et id
etiam ignotissimis quoque hominibus. ad cuius libros
tot annis post publice solemus redire, cum desideramus, 
quid faciendum sit nobis ex aliquo portento.
mè, ne dum uiuo quidem, necessariis meis quod prosit
facere. quocirca scribam tibi tres libros indices, ad
quos reuertare, siqua in re quaeres, quem ad modum
quidque te in colendo oporteat facere. et quoniam,
ut aiunt, dei facientes adiuuant, prius inuocabo eòs,
nec, ut homerus et ennius, musas, sed duodecim deos
cònsentis. neque tamen eòs urbanos, quorum imagines
ad forum auratae stant, sex mares et feminae totidem, 
sed illòs xii deos, quì maxime agricolarum duces
sunt. primum, quì omnis fructos agri culturae caelo
et terra continent, iouem et tellurem. itaque, quod ii
parentes, magni dicuntur, iuppiter pater appellatur,
tellus terra mater. secundo solem et lunam, quorum
tempora obseruantur, cum quaedam seruntur et conduntur. 
tertio cererem et liberum, quod horum fructus
maxime necessari ad uictum. ab his enim cibus et
potio uenit è fundo. quarto robigum ac floram, quibus 
propitiis neque robigo frumenta atque arbores
corrumpit, neque nòn tempestiue florent. itaque publice 
robigo feriae robigalia, florae ludi floralia ìnstituti. 
item adueneror mineruam et uenerem, quarum
unius procuratio oliueti, alterius hortorum. quo nomine 
rustica uinalia ìnstituta. nec nòn etiam precor
lumpam ac bonum euentum, quoniam sine aqua
omnis arida ac misera agri cultura, sine successu ac
bono euentu frustratio est, nòn cultura. iis igitur
deis ad uenerationem aduocatis ego referam sermones
eòs quos dè agri cultura habuimus nuper, ex quibus
quid te facere oporteat animaduertere poteris. in quis
quae nòn inerunt et quaeres, indicabo à quibus 
scriptoribus repetas et graecis et nostris.

quì graece scripserunt dispersim alius dè alia re,
sunt plus quinquaginta. hi sunt, quos tù habere in
cònsilio poteris, cum quid cònsulere uoles, hieron 
siculus et attalus pilometor. dè pilosopis Democritus 
pusicus, Xenopon socraticus, aristoteles et
teoprastus peripatetici, arcutas putagoreus. item
ampilocus ateniènsis, anaxipolis tasius, apollodorus 
lemnius, aristopanes mallotes, antigonus cumaeus, agatocles cius, apollonius pergamenus,
aristandros ateniènsis, baccius milesius, bion soleus, 
caeresteus et caereas ateniènses, Diodorus
prieneus, Dion coloponius, Diopanes nicaeènsis,
epigenes rhodios, euagon tasius, eupronii duo,
unus ateniènsis, alter ampipolites, hegesias maronites, menandri duo, unus prieneus, alter heracleotes,
nicesius maronites, pution rhodius. dè reliquis, quorum quae fuerit patria nòn accepi, sunt androtion,
aescrion, aristomenes, atenagoras, crates, Dadis,
Dionusios, eupiton, euporion, eubulus, lusimacus,
mnaseas, menestratus, plentipanes, persis, teopilus.
hi quos dixi omnes soluta oratione scripserunt. easdem
res etiam quidam uersibus, ut hesiodus ascraeus, menecrates epesius. hòs nobilitate mago cartaginiènsis
praeteriit, poenica lingua quì res dispersas comprendit libris xxiix, quos cassius Dionusius Uticènsis
uertit libris xx ac graeca lingua sextilio praetori misit.
in quae uolumina dè graecis libris eorum quos dixi adiecit nòn pauca et dè magonis dempsit ìnstar librorum uiii. hosce ipsos utiliter ad ui libros redegit
Diopanes in bitunia et misit Deiotaro regi. quo	
breuius dè ea re conor tribus libris exponere, uno dè
agri cultura, altero dè re pecuaria, tertio dè uillaticis
pastionibus, hoc libro circumcisis rebus, quae nòn
arbitror pertinere ad agri culturam. itaque prius
ostendam, quae secerni oporteat ab ea, tum dè his
rebus dicam sequèns naturales diuisiones. ea erunt
ex radicibus trinis, et quae ipse in meis fundis colendo
animaduerti, et quae legi, et quae à peritis audii.

sementiuis feriis in aedem telluris ueneram rogatus ab aeditumo, ut dicere didicimus à patribus
nostris, ut corrigimur à recentibus urbanis, ab aedituo.
offendi ibi c. fundanium, socerum meum, et c. agrium
equitem r. socraticum et p. agrasium publicanum
spectantes in pariete pictam italiam. quid uos hic.
inquam, num feriae sementiuae otiosos huc adduxerunt,
ut patres et auos solebant nostros. nos uero, inquit
agrius, ut arbitror, eademcausa quae te, rogatio
aeditumi. itaque sì ita est, ut annuis, morere oportet
nobiscum, dum ille reuertatur. nam accersitus ab
aedile, cuius procuratio huius templi est, nondum rediit et nos uti expectaremus sè reliquit quì rogaret.
uoltis igitur intereà uetus prouerbium, quod est romanus sedendo uincit, usurpemus, dum ille uenit.
sane, inquit agrius, et simul cogitàns portam itineri
dici longissimam esse ad subsellia sequentibus nobis
procedit.
cum cònsedissemus, agrasius, uos, quì multas
perambulastis terras, ecquam cultiorem italia uidistis.
inquit. ego uero, agrius, nullam arbitror esse quae
tam tota sit culta. primum cum orbis terrae diuisus
sit in duas partes ab eratostene maxume secundum
naturam, ad meridiem uersus et ad septemtriones, et
sine dubio quoniam salubrior pars septemtrionalis est
quam meridiana, et quae salubriora illa fructuosiora,
dicendum utique italiam magis etiam fuisse opportunam ad colendum quam asiam, primum quod est in
europa, secundo quod haec temperatior pars quam interior. nam intus paene sempiternae hiemes, neque
mirum, quod sunt regiones inter circulum septemtrionalem et inter cardinem caeli, ubi sol etiam sex mènsibus continuis nòn uidetur. itaque in oceano in ea parte
ne nauigari quidem posse dicunt propter mare congelatum. fundanius, em ubi tù quicquam nasci putes
posse aut coli natum. uerum enim est illud pacuui,
sol sì perpetuo sit aut nox, flammeo uapore aut frigore terrae fructos omnis interire. ego hic, ubi nox
et dies modice redit et abit, tamen aestiuo die, sì nòn
diffinderem meo ìnsiticio somno meridie, uiuere nòn
possum. illic in semènstri die aut nocte quem ad modum quicquam seri aut alescere aut meti possit.
contra quid in italia utènsile nòn modo nòn nascitur,
sed etiam nòn egregium fit. quod far cònferam campano. quod triticum apulo. quod uinum falerno.
quod oleum uenafro. nòn arboribus cònsita italia, ut tota
pomarium uideatur. an prugia magis uitibus cooperta,
quam homerus appellat ἀμπελόεσσαν, quam haec.
aut tritico argos, quod idem poeta πολύπυρον.
in qua terra iugerum unum denos et quinos denos culleos
fert uini, quot quaedam in italia regiones. an nòn
m. cato scribit in libro originum sic. ager gallicus
romanus uocatur, quì uiritim cis ariminum datus est
ultra agrum picentium. in eò agrò aliquotfariam in
singula iugera dena cullea uini fiunt. nonne item in
agrò fauentino, à quo ibi trecenariae appellantur uites,
quod iugerum trecenas amporas reddat. simul aspicit
mè, certe, inquit, libo marcius, praefectus fabrum tuos,
in fundo suo fauentiae hanc multitudinem dicebat
suas reddere uites. duo in primis spectasse uidentur
italici homines colendo, possentne fructus pro impènsa ac labore redire et utrum saluber locus esset
an nòn. quorum sì alterutrum decolat et nihilo minus
quis uolt colere, mente est captus adque adgnatos et
gentiles est deducendus. nemo enim sanus debet uelle
impènsam ac sumptum facere in cultura, sì uidet nòn
posse refici, nec sì potest reficere fructus, sì uidet eòs
fore ut pestilentia dispereant. sed, opinor, quì haec
commodius ostendere possint adsunt. nam c. licinium
stolonem et cn. tremelium scrofam uideo uenire.
unum, cuius maiores dè modo agri legem tulerunt
(nam stolonis illa lex, quae uetat plus d iugera habere
ciuem r.), et quì propter diligentiam culturae stolonum cònfirmauit cognomen, quod nullus in eius
fundo reperiri poterat stolo, quod effodiebat circum
arbores è radicibus quae nascerentur è solo, quos
stolones appellabant. eiusdem gentis c. licinius, tr.
pl. cum esset, post reges exactos annis ccclxu primus
populum ad leges accipiendas in septem iugera forènsia è comitio eduxit. alterum collegam tuom, uiginti uirum quì fuit ad agros diuidendos campanos,
uideo huc uenire, cn. tremelium scrofam, uirum omnibus uirtutibus politum, quì dè agri cultura romanus
peritissimus existimatur. an nòn iure. inquam. fundi
enim eius propter culturam iucundiore spectaculo sunt
multis, quam regie polita aedificia aliorum, cum huius
spectatum ueniant uillas, nòn, ut apud lucullum, ut
uideant pinacotecas, sed oporotecas. huiusce, inquam, pomarii summa sacra uia, ubi poma ueneunt
contra aurum, imago.

 illi intereà ad nos, et stolo, num cena comessa,	.
inquit, uenimus. nam nòn l. uidemus fundilium,
quì nos aduocauit. bono animo este, inquit agrius.
nam nòn modo ouom illut sublatum est, quod ludis
circènsibus nouissimi curriculi finem facit quadrigis,
sed ne illud quidem ouom uidimus, quod in cenali
pompa solet esse primum. itaque dum id nobiscum	
una uideatis ac uenit aeditumus, docete nos, agri cultura quam summam habeat, utilitatemne an uoluptatem an utrumque. ad te enim rudem esse agri culturae nunc, olim ad stolonem fuisse dicunt. scrofa,
prius, inquit, discernendum, utrum quae serantur in
agrò, ea sola sint in cultura, an etiam quae inducantur in rura, ut oues et armenta. uideo enim, quì dè	
agri cultura scripserunt et poenice et graece et latine,
latius uagatos, quam oportuerit. ego uero, inquit
stolo, eòs nòn in omni re imitandos arbitror et eò
melius fecisse quosdam, quì minore pomerio finierunt
exclusis partibus quae nòn pertinent ad hanc rem.
quà rè tota pastio, quae coniungitur à plerisque cum
agri cultura, magis ad pastorem quam ad agricolam
pertinere uidetur. quocirca principes quì utrique rei	
praeponuntur uocabulis quoque sunt diuersi, quod unus
uocatur uilicus, alter magister pecoris. uilicus agri
colendi causa cònstitutus atque appellatus à uilla,
quod ab eò in eam conuehuntur fructus et euehuntur,
cum ueneunt. à quo rustici etiam nunc quoque uiam
ueham appellant propter uecturas et uellam, nòn uillam,
quo uehunt et unde uehunt. item dicuntur quì uecturis uiuont uelaturam facere. certe, inquit fundanius,	
aliut pastio et aliut agri cultura, sed adfinis et ut
dextra tibia alia quam sinistra, ita ut tamen sit quodam modo coniuncta, quod est altera eiusdem carminis
modorum incentiua, altera succentiua. et quidem
licet adicias, inquam, pastorum uitam esse incentiuam,
agricolarum succentiuam auctore doctissimo homine
Dicaearco, quì graeciae uita qualis fuerit ab
initio nobis ita ostendit, ut superioribus temporibus fuisse
doceat, cum homines pastoriciam uitam agerent neque
scirent etiam arare terram aut serere arbores aut
putare. ab iis ìnferiore gradu aetatis susceptam agri
culturam. quocirca ea succinit pastorali , quod
est ìnferior, ut tibia sinistra à dextrae foraminibus.
agrius, tù, inquit, tibicen nòn solum adimis domino	
pecus, sed etiam seruis peculium, quibus domini dant
ut pascant, atque etiam leges colonicas tollis, in quibus scribimus, colonus in agrò surculario ne capra
natum pascat. quas etiam astrologia in caelum recepit, nòn longe ab tauro. cui fundanius, uide, inquit,	
ne, agri, istuc sit ab hoc, cum in legibus etiam scribatur pecus quoddam. quaedam enim pecudes culturae sunt inimicae ac ueneno, ut istae, quas dixisti,
caprae. eae enim omnia nouella sata carpendo corrumpunt, nòn minimum uites atque oleas. itaque
propterea ìnstitutum diuersa dè causa ut ex caprino
genere ad alii dei aram hostia adduceretur, ad alii
nòn sacrificaretur, cum ab eodem odio alter uidere
nollet, alter etiam uidere pereuntem uellet. sic factum
ut libero patri, repertori uitis, hirci immolarentur,
proinde ut capite darent poenas. contra ut mineruae
caprini generis nihil immolarent propter oleam, quod
eam quam laeserit fieri dicunt sterilem. eius enim
saliuam esse fructuis uenenum . hoc nomine etiam
atenis in arcem nòn inigi, praeterquam semel ad
necessarium sacrificium, ne arbor olea, quae primum
dicitur ibi nata, à capra tangi possit. nec ullae, inquam, pecudes agri culturae sunt propriae, nisi quae
agrum opere, quo cultior sit, adiuuare, ut eae quae
iunctae arare possunt. agrasius, sì istuc ita est, inquit, quo modo pecus remoueri potest ab agrò, cum
stercus, quod plurimum prodest, greges pecorum ministrent. sic, inquit agrius, uenalium greges dicemus
agri culturam esse, sì propter istam rem habendum
statuerimus. sed error hinc, quod pecus in agrò esse
potest et fructus in eò agrò ferre, quod nòn sequendum. nam sic etiam res aliae diuersae ab agrò erunt
adsumendae, ut sì habet plures in fundo textores atque
ìnstitutos histonas, sic alios artifices.

scrofa, Diiungamus igitur, inquit, pastionem à	
cultura, et siquis quid uolt aliud. anne ego,
inquam, sequar sasernarum patris et fili libros ac
magis putem pertinere, figilinas quem ad modum exerceri oporteat, quam argentifodinas aut alia
metalla, quae sine dubio in aliquo agrò fiunt. sed ut
neque lapidicinae neque harenariae ad agri culturam
pertinent, sic figilinae. neque ideo nòn in quo agrò
idoneae possunt esse nòn exercendae, atque ex iis
capiendi fructus. ut etiam, sì ager secundum uiam et
opportunus uiatoribus locus, aedificandae tabernae deuorsoriae, quae tamen, quamuis sint fructuosae, nihilo
magis sunt agri culturae partes. nòn enim, siquid
propter agrum aut etiam in agrò profectus domino,
agri culturae acceptum referre debet, sed id modo
quod ex satione è terra sit natum ad fruendum. suscipit
stolo, tù, inquit, inuides tanto scriptori et obstrigillandi causa figlinas reprehendis, cum praeclara quaedam, ne laudes, praetermittas, quae ad agri culturam
uehementer pertineant. cum subrisisset scrofa, quod
nòn ignorabat libros et despiciebat, et agrasius sè scire
modo putaret ac stolonem rogasset ut diceret, coepit.
scribit cimices quem ad modum interfici oporteat his
uerbis. cucumerem anguinum condito in aquam eamque
ìnfundito quo uoles, nulli accedent. uel fel bubulum
cum aceto mixtum, unguito lectum. fundanius aspicit
ad scrofam, et tamen uerum dicit, inquit, hic, ut hoc
scripserit in agri cultura. ille, tam hercle quam hoc,
siquem glabrum facere uelis, quod iubet ranam luridam
coicere in aquam, usque qua ad tertiam partem decoxeris, eoque unguere corpus. ego, quod magis, inquam,
pertineat ad fundani ualetudinemin eò libro, est
satius dicas. nam huiusce pedes solent dolere, in fronte
contrahere rugas. Dic sodes, inquit fundanius. nam
malo dè meis pedibus audire, quam quem ad modum
pedes betaceos seri oporteat. stolo subridèns, Dicam,
inquit, eisdem quibus ille uerbis scripsit (uel tarquennam audiui, cum homini pedes dolere coepissent, quì
tui meminisset, ei mederi posse). ego tui memini,
medere meis pedibus, terra pestem teneto, salus hic
maneto in meis pedibus. hoc ter nouièns cantare
iubet, terram tangere, despuere, ieiunum cantare. multa,
inquam, item alia miracula apud sasernas inuenies,
quae omnia sunt diuersa ab agri cultura et ideo repudianda. quasi uero, inquit, nòn apud ceteros quoque
scriptores talia reperiantur. an nòn in magni illius
catonis libro, quì dè agri cultura est editus, scripta
sunt permulta similia, ut haec, quem ad modum placentam facere oporteat, quo pacto libum, qua
ratione pernas sallere. illud nòn dicis, inquit
agrius, quod scribit, sì uelis in conuiuio multum bibere cenareque libenter, ante esse oportet brassicam crudam ex aceto aliqua folia quinque.

igitur, inquit agrasius, quae diiungenda essent à	.
cultura cuius modi sint, quoniam discretum, dè iis
rebus quaescientia sit in colendo nos docete,
ars id an quid aliud, et à quibus carceribus decurrat
ad metas. stolo cum aspexisset scrofam, tù, inquit,
et aetate et honore et scientia quod praestas, dicere
debes. ille nòn grauatus, primum, inquit, nòn modo
est ars, sed etiam necessaria ac magna. eaque est
scientia, quae sint in quoque agrò serenda ac facienda,
quo terra maximos perpetuo reddat fructus. eius principia sunt eadem, quae mundi esse ennius scribit, aqua, terra, anima et sol. haec enim cognoscenda,
priusquam iacias semina, quod initium fructuom oritur.
hinc profecti agricolae ad duas metas dirigere debent,
ad utilitatem et uoluptatem. utilitas quaerit fructum,
uoluptas delectationem. priores partes agit quod utile
est, quam quod delectat. nec nòn ea, quae faciunt
cultura honestiorem agrum, pleraque nòn solum fructuosiorem eadem faciunt, ut cum in ordinem sunt
cònsita arbusta atque oliueta, sed etiam uendibiliorem
atque adiciunt ad fundi pretium. nemo enim eadem
utilitati nòn formosius quod est emere mauolt pluris,
quam sì est fructuosus turpis. utilissimus autem is
ager quì salubrior est quam alii, quod ibi fructus
certus. contrain pestilenti calamitas, quamuis
in feraci agrò, colonum ad fructus peruenire nòn patitur. etenim ubi ratio cum orco habetur, ibi nòn
modo fructus est incertus, sed etiam colentium uita.
quà rè ubi salubritas nòn est, cultura nòn aliud est
atque alea domini uitae ac rei familiaris. nec haec
nòn deminuitur scientia. ita enim salubritas, quae
ducitur è caelo ac terra, nòn est in nostra potestate,
sed in naturae, ut tamen multum sit in nobis, quo
grauiora quae sunt ea diligentia leuiora facere possimus. etenim sì propter terram aut aquam odore,
quem aliquo loco eructat, pestilentior est fundus, aut
propter caeli regionem ager calidior sit, aut uentus
nòn bonus flet, haec uitia emendari solent domini
scientia ac sumptu, quod permagni interest, ube sint
positae uillae, quantae sint, quo spectent porticibus,
ostiis ac fenestris. an nòn ille hippocrates medicus
in magna pestilentia nòn unum agrum, sed multa
oppida scientia seruauit. sed quid ego illum uoco ad
testimonium. nòn hic uarro noster, cum corcurae
esset exercitus ac classis et omnes domus repletae
essent aegrotis ac funeribus, immisso fenestris nouis
aquilone et obstructis pestilentibus ianuaque permutata ceteraque eius generis diligentia suos comites ac
familiam incolumes reduxit.

sed quoniam agri culturae quod esset initium	.
et finis dixi, relinquitur quot partes ea disciplina habeat
ut sit uidendum. equidem innumerabiles mihi uidentur, inquit agrius, cum lego libros teoprasti complures, quì ìnscribuntur φυτῶν ἱστορίας et alteri φυτικῶν αἰτίων. stolo, isti, inquit, libri nòn tam idonei
iis quì agrum colere uolunt, quam quì scolas pilosoporum. neque eò dico, quo nòn habeant et utilia
et communia quaedam. quapropter tù potius agri
culturae partes nobis expone. scrofa, agri culturae,
inquit, quattuor sunt partes summae. è quis prima
cognitio fundi, solum partesque eius quales sint. secunda, quae in eò fundo opus sint ac debeant esse
culturae causa. tertia, quae in eò praedio colendi
causa sint facienda. quarta, quo quicque tempore in
eò fundo fieri conueniat. dè his quattuor generalibus
partibus singulae minimum in binas diuiduntur species,
quod habet prima ea quae ad solum pertinent terrae
et iterum quae ad uillas et stabula. secunda pars,
quae mouentur atque in fundo debent esse culturae
causa, est item bipertita, dè hominibus, per quos colendum, et dè reliquo ìnstrumento. tertia pars
dè rebus diuiditur, quae ad quamque rem sint praeparanda et ubi quaeque facienda. quarta pars dè
temporibus, quae ad solis circumitum annuum sint
referenda et quae ad lunae mènstruom cursum. dè
primis quattuor partibus prius dicam, deinde subtilius
dè octo secundis.

igitur primum dè solo fundi uidendum haec quattuor, quae sit forma, quo in genere terrae, quantus,
quam per sè tutus. formae cum duo genera sint,
una quam natura dat, altera quam sationes imponunt,
prior, quod alius ager bene natus, alius male, posterior,
quod alius fundus bene cònsitus est, alius male, dicam
prius dè naturali. igitur cum tria genera sint à specie
simplicia agrorum, campestre, collinum, montanum, et
ex iis tribus quartum, ut in eò fundo haec duo aut
tria sint, ut multis locis licet uidere, è quibus tribus
fastigiis simplicibus sine dubio ìnfimis alia cultura
aptior quam summis, quod haec calidiora quam summa,
sic collinis, quod ea tepidiora quam ìnfima aut summa.
haec apparent magis ita esse in latioribus regionibus,
simplicia cum sunt. itaque ubi lati campi, ibi magis
aestus, et eò in apulia loca calidiora ac grauiora,
et ubi montana, ut in uesuuio, quod leuiora et ideo
salubriora. quì colunt deorsum, magis aestate laborant, quì susum, magis hieme. uerno tempore in
campestribus maturius eadem illa seruntur quae in
superioribus et celerius hic quam illic coguntur. nec
nòn susum quam deorsum tardius seruntur ac metuntur.
quaedam in montanis prolixiora nascuntur ac firmiora
propter frigus, ut abietes ac sappini, hic, quod tepidiora, populi ac salices. susum fertiliora, ut arbutus
ac quercus, deosum, ut nuces graecae ac mariscae
fici. in collibus humilibus societas maior cum campestri fructu quam cum montano, in altis contra.
propter haec tria fastigia formae discrimina quaedam
fiunt sationum, quod segetes meliores existimantur
esse campestres, uineae collinae, siluae montanae.
plerumque hiberna iis meliora, quì colunt campestria, quod tunc prata ibi herbosa, putatio arborum
tolerabilior. contra aestiua montanis locis commodiora, quod ibi tum et pabulum multum, quod in
campis aret, ac cultura arborum aptior, quod tum hic
frigidior aer. campester locus is melior, quì totus
aequabiliter in unam partem uerget, quam is quì est
ad libellam aequos, quod is, cum aquae nòn habet
delapsum, fieri solet uliginosus. eò magis, siquis est
inaequabilis, eò deterior, quod fit propter lacunas aquosus. haec atque huiusce modi tria fastigia agri ad
colendum disperiliter habent momentum.

stolo, quod ad hanc formam naturalem pertinet, dè	.
eò nòn incommode cato uidetur dicere, cum scribit
optimum agrum esse, quì sub radice montis situs sit
et spectet ad meridianam caeli partem. subicit scrofa,
dè formae cultura hoc dico, quae specie fiant uenustiora, sequi ut maiore quoque fructu sint, ut quì
habent arbusta, sì sata sunt in quincuncem, propter
ordines atque interualla modica. itaque maiores nostri
ex aruo aeque magno male cònsito et minus multum
et minus bonum faciebant uinum et frumentum, quod
quae suo quicque loco sunt posita, ea minus
loci occupant, et minus officit aliud alii ab sole ac
luna et uento. hoc licet coniectura uidere ex aliquot
rebus, ut nuces integras quas uno modio comprendere
possis, quod putamina suo loco quaeque habet natura
composita, cum easdem, sì fregeris, uix sesquimodio
concipere possis. praeterea quae arbores in ordinem
satae sunt, eas aequabiliter ex omnibus partibus sol
ac luna coquont. quo fit ut uuae et oleae plures
nascantur et ut celerius coquantur. quas res duas
sequontur altera illa duo, ut plusreddant musti
et olei et preti pluris.
sequitur secundum illud, quali terra solum sit
fundi, à qua parte uel maxime bonus aut nòn bonus
appellatur. refert enim, quae res in eò seri nascique
et cuius modi possint. nòn enim eadem omnia in
eodem agrò recte possunt. nam ut alius est ad uitem
appositus, alius ad frumentum, sic dè ceteris alius
ad aliam rem. itaque cretae ad cortuniam dicitur
platanus esse, quae folia hieme nòn amittat, itemque in
cupro, ut teoprastus ait, una, item subari,
quì nunc turii dicuntur, quercus simili esse natura,
quae est in oppidi cònspectu. item contra atque apud
nos fieri ad elepantinen, ut neque ficus neque uites
amittant folia. propter eandem causam multa sunt
bifera, ut uitis apud mare Zmurnae, malus in agrò cònsentino. idem ostendit, quod in locis
feris plura ferunt, in iis quae sunt culta meliora.
eadem dè causa sunt quae nòn possunt uiuere nisi in
loco aquoso aut etiam aqua, et id discriminatim 
alia in lacubus, ut harundines in reatino, alia in
fluminibus, ut in epiro arbores alni, alia in mari, ut
scribit teoprastus palmas et squillas. in gallia
trànsalpina intus, ad rhenum cum exercitum ducerem,
aliquot regiones accessi, ubi nec uitis nec olea nec
poma nascerentur, ubi agros stercorarent candida fossicia creta, ubi salem nec fossicium nec maritimum
haberent, sed ex quibusdam lignis combustis carbonibus salsis pro eò uterentur. stolo, cato quidem,
inquit, gradatim praeponèns alium alio agrum meliorem
dicit esse in nouem discriminibus, quod sit primus ubi
uineae possint esse bono uino et multo, secundus ubi
hortus inriguos, tertius ubi salicta, quartus ubi oliueta,
quintus ubi pratum, sextus ubi campus frumentarius,
septimus ubi caedua silua, octauos ubi arbustum, nonus
ubi glandaria silua. scrofa, scio, inquit, scribere illum.
sed dè hoc nòn cònsentiunt omnes, quod alii dant
primatum bonis pratis, ut ego, à quo antiqui
prata parata appellarunt. caesar uopiscus, aedilicius
causam cum ageret apud cènsores, campos roseae
italiae dixit esse sumen, in quo relicta pertica postridie nòn appareret propter herbam. contra uineam
sunt quì putent sumptu fructum deuorare.

refert, inquam, quod genus uineae sit, quod sunt	
multae species eius. aliae enim humiles ac sine ridicis, ut in hispania, aliae sublimes,quae appellantur
iugatae, ut pleraeque in italia. cuius generis nomina
duo, pedamenta et iuga. quibus stat rectis uinea, dicuntur pedamenta. quae trànsuersa iunguntur, iuga.
ab eò quoque uineae iugatae. iugorum genera fere
quattuor, pertica, harundo, restes, uites. pertica, ut in
falerno, harundo, ut in arpano, restes, ut in brundisino, uites, ut in mediolanènsi. iugationis species
duae, una derecta, ut in agrò canusino, altera conpluuiata in longitudinem et latitudinem iugata, ut in
italia pleraeque. haec ubi domo nascuntur, uinea nòn
metuit sumptum. ubi multa è propinqua uilla, nòn
ualde. primum genus quod dixi maxime quaerit salicta, secundum harundineta, tertium iunceta aut eius
generis rem aliquam, quartum arbusta, ubi traduces
possint fieri uitium, ut mediolanènses faciunt in arboribus, quas uocant opulos, canusini in †hardulatione in ficis. pedamentum item fere quattuor generum. unum robustum, quod optimum solet adferri
in uineam è querco ac iunipiro et uocatur ridica.
alterum palus è pertica, meliore dura, quo diuturnior.
quem cum ìnfimum terra soluit, puter euertitur et fit
solum summum. tertium, quod horum inopiae subsidio
misit harundinetum. inde enim aliquot colligatas
libris demittunt in tubulos fictiles cum fundo pertuso, quas cuspides appellant, qua umor aduenticius
trànsire possit. quartum est pedamentum natiuom
eius generis, ubi ex arboribus in arbores traductis
uitibus uinea fit, quos traduces quidam rumpos appellant. uineae altitudinis modus longitudo hominis,
interualla pedamentorum, qua boues iuncti arare possint. ea minus sumptuosa uinea, quae sine iugo ministrat acratoporo uinum. huius genera duo. unum,
in quo terra cubilia praebet uuis, ut in asia multis
locis, quae saepe uolpibus et hominibus fit communis.
nec nòn sì parit humus mures, minor fit uindemia,
nisi totas uineas oppleris muscipulis, quod in ìnsula
pandateria faciunt. alterum genus uineti, ubi ea modo
remouetur à terra uitis, quae ostendit sè adferre uuam.
sub eam, ubi nascitur uua, subiciuntur circiter bipedales è surculis furcillae, ne uindemia facta denique
discat pendere in palma aut funiculo aut uinctu, quod
antiqui uocabant cestum. ibi dominus simul ac uidit
occipitium uindemiatoris, furcillas reducit hibernatum
in tecta, ut sine sumptu harum opera altero anno uti
possit. hac cònsuetudine in italia utuntur reatini.
haec ideo uarietas maxime, quod terra cuius modi sit
refert. ubi enim natura umida, ibi altius uitis tollenda,
quod in partu et alimonio uinum nòn ut in calice
quaerit aquam, sed solem. itaque ideo, ut arbitror,
primum è uinea in arbores escendit uitis.

terra, inquam, cuius modi sit refert et ad quam
rem bona aut nòn bona sit. ea tribus modis dicitur,
communi et proprio et mixto. communi, ut cum dicimus orbem terrae et terram italiam aut quam aliam.
in ea enim et lapis et harena et cetera eius generis
sunt in nominando comprènsa. altero modo dicitur
terra proprio nomine, quae nullo alio uocabulo neque
cognomine adiecto appellatur. tertio modo dicitur
terra, quae est mixta, in qua seri potest quid et nasci,
ut argillosa aut lapidosa, sic aliae, cum in hac species
nòn minus sint multae quam in illa communi propter
admixtiones. in illa enim cum sint dissimili ui ac
potestate partes permultae, in quis lapis, marmor,
rudus, harena, sabulo, argilla, rubrica, puluis, creta,
cinis, carbunculus, id est quae sole perferue ita fit,
ut radices satorum comburat, ab iis quae proprio nomine dicitur terra, cum est admixta ex iis generibus
aliqua re,dicitur aut cretosa * * * sic ab aliis
generum discriminibus mixta. horum uarietatis ita
genera haec, ut praeterea suptiliora sint alia, minimum
in singula facie terna, quod alia terra est ualde lapidosa, alia mediocriter, alia prope pura. sic dè aliis
generibus reliquis admixtae terrae tres gradus ascendunt eosdem. praeterea hae ipsae ternae species
ternas in sè habent alias, quod partim sunt umidiores,
partim aridiores, partim mediocres. neque nòn haec
discrimina pertinent ad fructus uehementer. itaque
periti in loco umidiore far adoreum potius serunt
quam triticum, contra in aridiore hordeum potius
quam far, in mediocri utrumque. praeterea etiam discrimina omnium horum generum subtiliora alia, ut
in sabulosa terra, quod ibi refert sabulo albus sit an
rubicundus, quod subalbus ad serendos surculos alienus,
contra rubicundior appositus. sic magna tria discrimina terrae, quod refert utrum sit macra an pinguis
an mediocris, quod ad culturam pinguis fecundior ad
multa, macra contra. itaque †nus, ut in pupinia,
neque arbores prolixae neque uites feraces, neque
stramenta uidere crassa possis neque ficum mariscam
et arbores plerasque ac prata retorrida muscosa. contra
in agrò pingui, ut in etruria, licet uidere et segetes
fructuosas ac restibilis et arbores prolixas et omnia
sine musco. in mediocri autem terra, ut in tiburti,
quo propius accedit ut nòn sit macra, quam ut sit
ieiuna, eò ad omnes res commodior, quam sì inclinabit
ad illud quod deterius. stolo, nòn male, inquit, quae
sit idonea terra ad colendum aut nòn, Diopanes bitunos scribit signa sumi posse aut ex ipsa aut quae
nascuntur ex iis. ex ipsa, sì sit terra alba, sì nigra,
sì leuis, quae cum fodiatur, facile frietur, natura quae
nòn sit cineracia neue uehementer dènsa. ex iis autem
quae enata sunt fera, sì sunt prolixa atquequae
ex iis nasci debent earum rerum feracia. sed quod
sequitur, tertium illut dè modis dic.

 ille, modos, quibus metirentur rura, alius alios	
cònstituit. nam in hispania ulteriore metiuntur iugis,
in campania uersibus, apud nos in agrò romano ac
latino iugeris. iugum uocant, quod iuncti boues uno
die exarare possint. uersum dicunt centum pedes
quoquo uersum quadratum. iugerum, quod quadratos
duos actus habeat. actus quadratus, quì et latus est
pedes cxx et longus totidem. is modus acnua latine
appellatur. iugeri pars minima dicitur scripulum, id
est decem pedes et longitudine et latitudine quadratum. ab hoc principio mènsores nòn numquam dicunt
in subsiciuum esse unciam agri aut sextantem, sic
quid aliud, cum ad iugerum peruenerunt, quod habet
iugerum scripula cclxxxuiii, quantum as antiquos
noster ante bellum punicum pendebat. bina iugera
quod à romulo primum diuisa dicebantur uiritim, quae
heredem sequerentur, heredium appellarunt. haec postea centum centuria. centuria est quadrata, in omnes
quattuor partes ut habeat latera longa pedum ∞ ∞ c #¹¹¹⁹.
hae porro quattuor, centuriae coniunctae ut sint in	
utramque partem binae, appellantur in agris diuisis
uiritim publice saltus.
in modo fundi nòn animaduerso lapsi multi, quod	
alii uillam minus magnam fecerunt, quam modus
postulauit, alii maiorem, cum utrumque sit contra rem
familiarem ac fructum. maiora enim tecta et aedificamus pluris et tuemur sumptu maiore. minora cum
sunt, quam postulat fundus, fructus solent disperire
. dubium enim nòn est quin cella uinaria maior
sit facienda in eò agrò, ubi uineta sint, ampliora ut
horrea, sì frumentarius ager est.

 uilla aedificanda potissimum ut intra saepta
uillae habeat aquam, sì nòn, quam proxime. primum
quae ibi sit nata, secundum quae ìnfluat perennis. sì
omnino aqua nòn est uiua, cisternae faciendae sub
tectis et lacus sub dio, ex altero loco ut homines,
ex altero ut pecus uti possit. danda opera ut	
potissimum sub radicibus montis siluestris uillam ponat,
ubi pastiones sint laxae, item ut contra uentos, quì saluberrimi in agrò flabunt. quae posita est ad exortos
aequinoctiales, aptissima, quod aestate habet umbram,
hieme solem. sin cogare secundum flumen aedificare,
curandum ne aduersum eam ponas. hieme enim fiet
uehementer frigida et aestate nòn salubris. aduertendum etiam, siqua erunt loca palustria, et propter
easdem causas, et quod crescunt animalia
quaedam minuta, quae nòn possunt oculi cònsequi,
et per aera intus in corpus per os ac nares perueniunt
atque efficiunt difficilis morbos. fundanius, quid poterò, inquit, facere, sì istius modi mi fundus hereditati obuenerit, quo minus pestilentia noceat. istuc
uel ego possum respondere, inquit agrius. uendas,
quot assibus possis, aut sì nequeas, relinquas. at
scrofa, uitandum, inquit, ne in eas partes spectet
uilla, è quibus uentus grauior afflare soleat, neue in conualli caua et ut potius in
sublimi loco aedifices, quì quod perflatur, siquid est
quod aduersarium ìnferatur, facilius discutitur. praeterea quod à sole toto die inlustratur, salubrior est,
quod et bestiolae, siquae prope nascuntur et ìnferuntur, aut efflantur aut aritudine cito pereunt. nimbi
repentini ac torrentes fluuii periculosi illis, quì in
humilibus ac cauis locis aedificia habent, et repentinae praedonum manus quod improuiso facilius opprimere possunt, ab hac utraque re superiora loca
tutiora.

 in uilla facienda stabula ita, ut bubilia sint ibi,	
hieme quae possint esse caldiora. fructus, ut est uinum et oleum, loco plano in cellis, itemuasa
uinaria et olearia potius faciendum. aridus, ut est
faba et faenum, in tabulatis. familia ubi uersetur
prouidendum, sì fessi opere aut frigore aut calore,
ubi commodissime possint sè quiete reciperare. uilici
proximum ianuam cellam esse oportet eumque scire,
quì introeat aut exeat noctu quidue ferat, praesertim
sì ostiarius est nemo. in primis culina uidenda ut
sit admota, quod ibi hieme antelucanis temporibus
aliquot res cònficiuntur, cibus paratur ac capitur. faciundum etiam plaustris ac cetero ìnstrumento omni
in cohorte ut satis magna sint tecta, quibus caelum
pluuium inimicum. haec enim sì intra clausum in
cònsaepto et sub dio, furem modo nòn metuont, aduersus tempestatem nocentem nòn resistunt. cohortes
in fundo magno duae aptiores. una ut interdius conpluuium habeat lacum, ubi aqua saliat, quì intra stulobatas, cum uelit, sit semipiscina. boues enim ex
aruo aestate reducti hic bibunt, hic perfunduntur, nec
minus è pabulo cum redierunt ànseres, sues, porci.
in cohorte exteriore lacum esse oportet, ubi maceretur lupinum, item alia quae demissa in aquam ad
usum aptiora fiunt. cohors exterior crebro operta
stramentis ac palea occulcata pedibus pecudum fit
ministra fundo, ex ea quod euehatur. secundum uillam
duo habere oportet stercilina aut unum bifariam diuisum. alteram enim partem fieri oportet
nouam, alteram ueterem tolli in agrum, quod enim
quam recèns quod cònfracuit melius. nec nòn stercilinum melius illud, cuius latera et summum uirgis ac
fronde uindicatum à sole. nòn enim sucum, quem
quaerit terra, solem ante exugere oportet. itaque periti, quì possunt, ut eò aqua ìnfluat eò nomine faciunt
(sic enim maxime retinetur sucus) in eoque quidam
sellas familiaricas ponunt. aedificium facere oportet,
sub quod tectum totam fundi subicere possis messem,
quod uocant quidam nubilarium. id secundum aream
faciendum, ubi triturus sis frumentum, magnitudine
pro modo fundi, ex una parti apertum, et id ab area,
quo et in trituram proruere facile possis et, sì nubilare coepit, inde ut rursus celeriter reicere. fenestras
habere oportet ex ea parti, unde commodissime perflari possit. fundanius, fructuosior, inquit, est certe
fundus propter aedificia, sì potius ad anticorum diligentiam quam ad horum luxuriam derigas aedificationem. illi enim faciebant ad fructum rationem, hi
faciunt ad libidines indomitas. itaque illorum uillae
rusticae erant maioris preti quam urbanae, quae nunc
sunt pleraque contra. illic laudabatur uilla, sì habebat culinam rusticam bonam, praesepis laxas, cellam
uinariam et oleariam ad modum agri aptam et pauimento procliui in lacum, quod saepe, ubi conditum
nouom uinum, orcae in hispania feruore musti ruptae
neque nòn dolea in italia. item cetera ut essent in
uilla huiusce modi, quae cultura quaereret, prouidebant. nunc contra uillam urbanam quam maximam ac
politissimam habeant dant operam ac cum metelli ac
luculli uillis pessimo publico aedificatis certant. quo
hi laborant ut spectent sua aestiua triclinaria ad frigus
orientis, hiberna ad solem occidentem, potius quam,
ut antiqui, in quam partem cella uinaria aut olearia
fenestras haberet, cum fructus in ea uinarius quaerat
ad dolia aera frigidiorem, item olearia calidiorem. item
uidere oportet, sì est collis, nisi quid impedit, ut ibi
potissimum ponatur uilla.

nunc dè saeptis, quae tutandi causa fundi aut	
partis fiant, dicam. earum tutelarum genera  IIII,
unum naturale, alterum agreste, tertium militare, quartum fabrile. horum unum quodque species habet
plures. primum naturale saepimentum, quod opseri
solet uirgultis aut spinis, quod habet radices ac uiuit, praetereuntis lasciui nòn metuet facem
ardentem. secunda saeps est agrestis è ligno,
sed nòn uiuit. fit aut palis statutis crebris et uirgultis inplicatis aut latis perforatis et per ea foramina
traiectis longuris fere binis aut ternis aut ex arboribus
truncis demissis in terram deinceps cònstitutis. tertium militare saepimentum est fossa et terreus agger.
sed fossa ita idonea, sì omnem aquam, quae è caelo
uenit, recipere potest aut fastigium habet, ut exeat
è fundo. agger is bonus, quì intrìnsecus iunctus fossa
aut ita arduos, ut eum trànscendere nòn sit facile.
hoc genus saepes fieri secundum uias publicas solent
et secundum amnes. ad uiam salariam in agrò crustumino uidere licet locis aliquot coniunctos aggeres cum
fossis, ne flumen agris noceat. aggeres faciunt sine
fossa. eòs quidam uocant muros, ut in agrò reatino.
quartum fabrile saepimentum est nouissimum, maceria.
huius fere species quattuor, quod fiunt è lapide, ut
in agrò tusculano, quod è lateribus coctilibus, ut
in agrò gallico, quod è lateribus crudis, ut in agrò
sabino, quod ex terra et lapillis compositis in formis,
ut in hispania et agrò tarentino.

 praeterea sine saeptis fines praedi satione	
arborum tutiores fiunt, ne familiae rixent cum uicinis ac limites ex litibus iudicem quaerant. serunt alii
circum pinos, ut habet uxor in sabinis, alii cupressos, ut ego habui in uesuuio, alii ulmos, ut multi
habent in crustumino.ubi id pote, ut ibi,
quod est campus, nulla potior serenda, quod maxime
fructuosa, quod et sustinet saepe ac cogit aliquot
corbulas uuarum et frondem iucundissimam ministrat
ouibus ac bubus ac uirgas praebet saepibus et foco
ac furno.
scrofa, igitur primum haec, quae dixi, quattuor
uidenda agricolae, dè fundi forma, dè terrae natura,
dè modo agri, dè finibus tuendis. relinquitur altera
pars, quae est extra fundum, cuius appendices et uehementer pertinent ad culturam propter adfinitatem.
eius species totidem. sì uicina regio est ìnfesta. sì
quo neque fructus nostros exportare expediat neque
inde quae opus sunt adportare. tertium, sì uiae aut
fluuii, qua portetur, aut nòn sunt aut idonei nòn sunt.
quartum, siquid ita est in cònfinibus fundis, ut nostris
agris prosit aut noceat. è quis quattuor quod est
primum, refert ìnfesta regio sit necne. multos enim
agros egregios colere nòn expedit propter latrocinia
uicinorum, ut in sardinia quosdam, quì sunt prope
†oeliem, et in hispania prope lusitaniam. quae uicinitatis inuectos habent idoneos, quae ibi nascuntur
ubi uendant, et illinc inuectos opportunos quae in
fundo opus sunt, propter ea fructuosa. multi enim
habent, in praediis quibus frumentum aut uinum aliudue
quid desit, inportandum. contra nòn pauci, quibus aliquid sit exportandum. itaque sub urbe colere hortos
late expedit, sic uiolaria ac rosaria, item multa quae
urps recipit, cum eadem in longinquo praedio, ubi
nòn sit quo deferri possit uenale, nòn expediat colere.
 item sì ea oppida aut uici in uicinia
aut etiam diuitum copiosi agri ac uillae, unde nòn care
emere possis quae opus sunt in fundum, quibus quae
supersint uenire possint, ut quibusdam pedamenta aut
perticae aut harundo, fructuosior fit fundus, quam sì
longe sint inportanda, nòn numquam etiam, quam sì
colendo in tuo ea parare possis. itaque in hoc genus
coloni potius anniuersarios habent uicinos, quibus imperent, medicos, fullones, fabros, quam in uilla suos
habeant, quorum nòn numquam unius artificis mors
tollit fundi fructum. quam partem lati fundi diuites
domesticae copiae mandare solent. sì enim à fundo
longius absunt oppida aut uici, fabros parant, quos
habeant in uilla, sic ceteros necessarios artifices, ne
dè fundo familia ab opere discedat ac profestis diebus
ambulet feriata potius, quam opere faciendo agrum
fructuosiorem reddat. itaque ideo sasernae liber praecipit, nequis dè fundo exeat praeter uilicum et promum et unum, quem uilicus legat. siquis contra exierit,
ne impune abeat. sì abierit, ut in uilicum animaduertatur. quod potius ita praecipiendum fuit, nequis iniussu uilici exierit, neque uilicus iniussu domini longius,
quam ut eodem die rediret, neque id crebrius, quam
opus esset fundo. eundem fundum fructuosiorem faciunt uecturae, sì uiae sunt, qua plaustra
agi facile possint, aut flumina propinqua, qua nauigari
possit, quibus utrisque rebus euehi atque inuehi ad
multa praedia scimus. refert etiam ad fundi fructus,
quem ad modum uicinus in cònfinio cònsitum agrum
habeat. sì enim ad limitem querquetum habet, nòn
possis recte secundum eam siluam serere oleam, quod
usque eò est contrarium natura, ut arbores nòn solum
minus ferant, sed etiam fugiant, ut introrsum in fundum sè reclinent, ut uitis adsita ad holus facere solet.
ut quercus, sic iugulandes magnae et crebrae finitimae
fundi oram faciunt sterilem.

 dè fundi quattuor partibus, quae cum solo haerent,	
et alteris quattuor, quae extra fundum sunt et ad culturam pertinent, dixi. nunc dicam, agri quibus rebus
colantur. quas res alii diuidunt in duas partes, in
homines et adminicula hominum, sine quibus rebus
colere nòn possunt. alii in tres partes, ìnstrumenti
genus uocale et semiuocale et mutum, uocale, in quo
sunt serui, semiuocale, in quo sunt boues, mutum, in
quo sunt plaustra. omnes agri coluntur hominibus
seruis aut liberis aut utrisque. liberis, aut cum ipsi
colunt, ut plerique pauperculi cum sua progenie, aut
mercennariis, cum conducticiis liberorum operis res
maiores, ut uindemias ac faenisicia, administrant, iique
quos obaerarios nostri uocitarunt et etiam nunc sunt
in asia atque aegupto et in illurico complures. dè
quibus uniuersis hoc dico, grauia loca utilius esse
mercennariis colere quam seruis, et in salubribus
quoque locis opera rustica maiora, ut sunt in condendis fructibus uindemiae aut messis. dè iis, cuius
modi esse oporteat, cassius scribit haec. operarios
parandos esse, quì laborem ferre possint, ne minores
annorum xxii et ad agri culturam dociles. eam coniecturam fieri posse ex aliarum rerum imperatis, et
in eò eorum è nouiciis requisito, ad priorem dominum quid factitarint. mancipia esse oportere neque
formidulosa neque animosa. quì praesint esse oportere,
quì litteris atque aliqua sint humanitate imbuti, frugi,
aetate maiore quam operarios, quos dixi. facilius enim
iis quam quì minore natu sunt dicto audientes.
praeterea potissimum eòs praeesse oportere, quì periti
sint rerum rusticarum. nòn solum enim debere imperare, sed etiam facere, ut facientem imitetur et ut
animaduertat eum cum causa sibi praeesse, quod
scientia praestet. neque illis concedendum ita imperare, ut uerberibus coerceant potius quam uerbis, sì
modo idem efficere possis. neque eiusdem nationis
plures parandos esse. ex eò enim potissimum solere
offènsiones domesticas fieri. praefectos alacriores faciendum praemiis dandaque opera ut
habeant peculium et coniunctas cònseruas, è quibus
habeant filios. eò enim fiunt firmiores ac coniunctiores fundo. itaque propter has cognationes epiroticae
familiae sunt inlustriores ac cariores. inliciendam uoluntatem praefectorum honore aliquo habendo, et dè
operariis quì praestabunt alios, communicandum quoque cum his, quae facienda sint opera, quod, ita cum
fit, minus sè putant despici atque aliquo numero haberi
à domino. studiosiores ad opus fieri liberalius tractando aut cibariis aut uestitu largiore aut remissione
operis concessioneue, ut peculiare aliquid in fundo
pascere liceat, huiusce modi rerum aliis, ut quibus
quid grauius sit imperatum aut animaduersum quì,
cònsolando eorum restituat uoluntatem ac beneuolentiam in dominum.

dè familia cato derigit ad duas metas, ad certum modum agri et genus sationis, scribèns dè oliuetis et
uineis ut duas formulas. unam, in qua praecipit, quo
modo oliuetum agri iugera ccxl ìnstruere oporteat.
dicit enim in eò modo haec mancipia xiii habenda,
uilicum, uilicam, operarios V, bubulcos III, asinarium I,
subulcum I, opilionem I. alteram formulam scribit dè
uinearum iugeribus c, ut dicat haberi oportere haec
XV mancipia, uilicum, uilicam, operarios X, bubulcum,
asinarium, subulcum. saserna scribit satis esse ad
iugera uiii hominem unum. ea debere eum cònfodere
diebus xlu, tametsi quaternis operis singula iugera
possit. sed relinquere sè operas xiii ualetudini, tempestati, inertiae, indiligentiae . horum neuter satis
dilucide modulos reliquit nobis, quod cato sì uoluit,
debuit sic, ut pro portione ad maiorem fundum et
minorem adderemus et demeremus. praeterea extra
familiam debuit dicere uilicum et uilicam. neque enim,
sì minus ccxl iugera oliueti colas, nòn possis minus
uno uilico habere, nec, sì bis tanto ampliorem fundum
aut eò plus colas, ideo duo uilici aut tres habendi.
fere operarii modo et bubulci pro portione addendi
ad maioris modos fundorum. ii quoque,
sì similis est ager. sin est ita dissimilis, ut arari
nòn possit, quod sit cònfragosus atque arduis cliuis,
minus multi opus sunt boues et bubulci. mitto illut,
quod modum neque unum nec modicum proposuit ccxl
iugerum (modicus enim centuria, et ea cc iugerum),
è quo quom sexta pars sit ea XL, quae dè ccxl demuntur, nòn uideo quem ad modum ex eius praecepto
demam sextam partem et dè xiii mancipiis, nihilo
magis, sì uilicum et uilicam remouero, quem ad modum
ex xi sextam partem demam. quod autem ait in c
iugeribus uinearum opus esse XV mancipia, siquis
habebit centuriam, quae dimidium uineti, dimidium oliueti, sequetur ut duo uilicos et duas uilicas habeat,
quod est deridiculum. quà rè alia ratione modus mancipiorum generatim est animaduertendus et magis in
hoc saserna probandus, quì ait singula iugera quaternis operis uno operario ad cònficiendum satis esse.
sed sì hoc in sasernae fundo in gallia satis fuit, nòn
continuo idem in agrò ligusco montano. itaque dè
familiae magnitudine et reliquo ìnstrumento commodissime scies quantam pares, sì tria animaduerteris
diligenter. in uicinitate praedia cuius modi sint et
quanta, et quot quaeque hominibus colantur, et quot
additis operis aut demptis melius aut deterius habeas
cultum. biuium nobis enim ad culturam dedit natura,
experientiam et imitationem. antiquissimi agricolae
temptando pleraque cònstituerunt, liberi eorum magnam
partem imitando. nos utrumque facere debemus, et
imitari alios et aliter ut faciamus experientia temptare quaedam, sequentes nòn aleam, sed rationem aliquam. ut sì altius repastinauerimus aut minus quam
alii, quod momentum ea res habeat, ut fecerunt ii in
sariendo iterum et tertio, et quì ìnsitiones ficulnas ex
uerno tempore in aestiuom contulerunt.

dè reliqua parte ìnstrumenti, quod semiuocale
appellaui, saserna ad iugera cc arui boum iuga duo satis
esse scribit, cato in oliueti ccxl iugeris boues
trinos. ita fit ut, sì saserna dicit uerum, ad c iugera
iugum opus sit, sì cato, ad octogena. sed ego neutrum modum horum omnem ad agrum conuenire puto
et utrumque ad aliquem. alia enim terra facilior aut
difficilior est. aliam terram boues proscindere nisi
magnis uiribus nòn possunt et saepe fracta bura relinquont uomerem in aruo. quo sequendum nobis in
singulis fundis, dum sumus nouicii, triplici regula,
superioris domini ìnstituto et uicinorum et experientia
quadam. quod addit asinos quì stercus uectent tres,
asinum molarium, in uinea iugerum c iugum boum,
asinorum iugum, asinum molarium. in hoc genere
semiuocalium adiciendum dè pecore ea sola quae agri
colendi causa erunt et quae solent esse peculiaria
pauca habenda, quo facilius mancipia sè
tueri et assidua esse possint. in eò numero nòn modo
quì prata habent, ut potius oues quam sues habeant
curant, sed etiam quì nòn solum pratorum causa habent,
propter stercus. dè canibus uero utique, quod uilla
sine iis parum tuta.
igitur dè omnibus quadripedibus prima est probatio, quì idonei sint boues, quì arandi causa emuntur.
quos rudis neque minoris trimos neque maioris quadrimos parandum. ut uiribus magnis sint ac pares, ne
in opere firmior inbecilliorem cònficiat. amplis cornibus et nigris potius quam aliter ut sint, lata fronte,
naribus simis, lato pectore, crassis coxendicibus. hòs
ueteranos ex campestribus locis nòn emendum in dura
ac montana, nec nòn contra sì incidit, ut sit uitandum.
nouellos cum quis emerit iuuencos, sì eorum colla in
furcas destitutas incluserit ac dederit cibum, diebus
paucis erunt mànsueti et ad domandum proni. tum
ita subigendum, ut minutatim adsuefaciant et ut tironem cum ueterano adiungant (imitando enim facilius
domatur), et primum in aequo loco et sine aratro,
tum eò leui, principio per harenam aut molliorem
terram. quos ad uecturas, item ìnstituendum ut inania
primum ducant plaustra et, sì possis, per uicum aut
oppidum. creber crepitus ac uarietas rerum cònsuetudine celeberrima ad utilitatem adducit. neque pertinaciter, quem feceris dextrum, in eò manendum, quod,
sì alternis fit sinister, fit laboranti in alterutra parte
requies. ubi terra leuis, ut in campania, ibi nòn
bubus grauibus, sed uaccis aut asinis quod arant, eò
facilius ad aratrum leue adduci possunt, ad molas et
ad ea, siquae sunt, quae in fundo conuehuntur. in
qua re alii asellis, alii uaccis ac mulis utuntur, exinde
ut pabuli facultas est. nam facilius asellus quam
uacca alitur. sed fructuosior haec. in eò agricolae
hoc spectandum, quo fastigio sit fundus. in cònfragoso enim haec ac difficili ualentiora parandum et
potius ea quae per sè fructum reddere possint, cum
idem operis faciant.

canes potius cum dignitate et acres paucos habendum quam multos, quos cònsuefacias potius noctu
uigilare et interdiu clausos dormire. dè indomitis
quadripedibus ac pecore faciendum. sì prata sunt in
fundo neque pecus habet, danda opera ut pabulo uendito alienum pecus in suo fundo pascat ac stabulet.
dè reliquo ìnstrumento muto, in quo sunt corbulae, dolia, sic alia, haec praecipienda. quae nasci
in fundo ac fieri à domesticis poterunt, eorum nequid
ematur, ut fere sunt quae ex uiminibus et materia
rustica fiunt, ut corbes, fiscinae, tribula, ualli, rastelli. sic quae fiunt dè cannabi, lino, iunco, palma,
scirpo, ut funes, restes, tegetes. quae è fundo sumi
nòn poterunt, ea sì empta erunt potius ad utilitatem
quam ob speciem, sumptu fructum nòn extenuabunt.
eò magis, sì inde empta erunt potissimum, ubi ea et
bona et proxime et uilissimo emi poterunt. cuius
ìnstrumenti uaria discrimina ac multitudo agri magnitudine finitur, quod plura opus sunt, sì fines distant
late. itaque, stolo inquit, proposita magnitudine fundi
dè eò genere cato scribit, oliueti iugera ccxl quì
coleret, eum ìnstruere ita oportere, ut faceret uasa
olearia iuga quinque, quae membratim enumerat, ut
ex aere ahenea, urceos, nassiternam, item alia. sic è
ligno et ferro, ut plostra maiora tria, aratra cum uomeribus sex, crates stercorarias quattuor, item alia.
sic dè ferramentis quae sint et qua opus multitudine,
ut ferreas octo, sarcula totidem, dimidio minus palas,
item alia. item alteram formulam ìnstrumenti fundi
uinarii fecit, in qua scribit, sì sit c iugerum, habere
oportere uasa torcularia ìnstructa trina, dolia cum
operculis culleorum octingentorum, acinaria uiginti,
frumentaria uiginti, item eius modi alia. quae minus
multa quidem alii, sed tantum numerum culleorum
scripsisse puto, ne cogeretur quotannis uendere uinum.
uetera enim quam noua et eadem alio tempore quam
alio pluris. item sic dè ferramentorum uarietate scribit
permulta, et genere et multitudine qua sint, ut falces,
palas, rastros, sic alia, quorum nòn nulla genera
species habent plures, ut falces. nam dicuntur ab eodem
scriptore uineaticae opus esse XL, sirpiculae V, siluaticae V,
arborariae III, rustariae X. hic haec. at scrofa, ìnstrumentum et supellectilem rusticam omnem oportet habere scriptam in urbe et rure dominum, uilicum contra
ea ruri omnia certo suo quoque loco ad uillam
posita. quae nòn possunt esse sub claui, quam maxime
facere ut sint in cònspectu oportet, eò magis ea quae
in rariore sunt usu, ut quibus in uindemia utuntur
 corbulae, et sic alia. quae enim res cotidie uidentur, minus metuont furem.

suscipit agrasius, et quoniam habemus illa duo	.
prima ex diuisione quadripertita, dè fundo et dè ìnstrumento, quo coli solet, dè tertia parte expecto.
scrofa, quoniam fructum, inquit, arbitror esse fundi
eum quì ex eò satus nascitur utilis ad aliquam rem,
duo cònsideranda, quae et quo quidque loco maxime
expediat serere. alia enim loca adposita sunt ad
faenum, alia ad frumentum, alia ad uinum, alia ad
oleum, sic ad pabulum quae pertinent, in quo est
ocinum, farrago, uicia, medica, cutisum, lupinum.
neque in pingui terra omnia seruntur recte neque in
macra nihil. rectius enim in tenuiore terra ea quae
nòn multo indigent suco, ut cutisum et legumina praeter cicer. hoc enim quoque legumen, ut cetera quae
uelluntur è terra, nòn subsecantur, quae, quod ita
leguntur, legumina dicta. in pingui rectius quae cibi
sunt maioris, ut holus, triticum, siligo, linum. quaedam etiam serenda nòn tam propter praesentem fructum quam in annum prospicientem, quod ibi subsecta
atque relicta terram faciunt meliorem. itaque lupinum, cum minus siliculam cepit, et nòn numquam
fabalia, sì ad siliquas nòn ita peruenit, ut fabam legere
expediat, sì ager macrior est, pro stercore inarare
solent. nec minus ea discriminanda in cònserendo
quae sunt fructuosa, propter uoluptatem, ut quae pomaria ac floralia appellantur, item illa quae ad hominum uictum ac sènsum delectationemque nòn pertinent neque ab agri utilitate sunt diiuncta. idoneus
locus eligendus, ubi facias salictum et harundinetum,
sic alia quae umidum locum quaerunt, contra ubi
segetes frumentarias, ubi fabam potissimum seras,
item alia quae arida loca secuntur. sic ut umbrosis
locis alia seras, ut corrudam, quod ita petit asparagus. aprica, ut ibi seras uiolam et hortos facias,
quod ea sole nutricantur, sic alia. et alio loco uirgulta serenda, ut habeas uimina, unde uiendo 
quid facias, ut sirpeas, uallus, crates. alio loco ut
seras ac colas siluam caeduam, alio ubi aucupere, sic
ubi cannabim, linum, iuncum, spartum, unde nectas
bubus soleas, lineas, restis, funes. quaedam loca
eadem alia ad serendum idonea. nam et in recentibus pomariis dissitis seminibus in ordinemque arbusculis positis primis annis, antequam radices longius
procedere possint, alii cònserunt hortos, alii quid aliud,
neque cum conualuerunt arbores, idem faciunt, ne
uiolent radices.

stolo, quod ad haec pertinet, cato nòn male,
quod scribit dè sationibus, ager crassus et laetus sì sit
sine arboribus, eum agrum frumentarium fieri oportere.
idem ager sì nebulosus sit, rapa, rapanos, milium,
panicum. in agrò crasso et calido oleam conditaneam,
radium maiorem, sallentinam, orcitem, poseam, sergianam, colminiam, albicerem, quam earum in iis locis
optimam dicant esse, eam maxime serere. agrum oliueto
cònserendo, nisi quì in uentum fauonium spectet et
soli ostentus sit, alium bonum nullum esse. quì ager
frigidior et macrior sit, ibi oleam licinianam seri oportere. sì in loco crasso aut calido posueris, hostum
nequam fieri et ferendo arborem perire et muscum rubrum molestum esse. hostum uocant quod ex
uno facto olei reficitur. factum dicunt quod uno tempore cònficiunt, quem alii clx aiunt esse modiorum,
alii ita minus magnum, ut ad cxx descendat, exinde
ut uasa olearia quot et quanta habeant, quibus cònficiunt illut. quod cato ait circum fundum ulmos et
populos, unde fros ouibus et bubus sit et materies,
seri oportere (sed hoc neque in omnibus fundis opus
est neque, in quibus est opus, propter frondem maxime),
sine detrimento ponuntur à septemtrionali parte, quod
nòn officiunt soli.
ille adicit ab eodem scriptore, sì locus umectus
sit, ibi cacumina populorum serenda et harundinetum.
id prius bipalio uerti, ibi oculos harundinis pedes ternos
alium ab alio seri, * * * aptam esse utrique eandem fere
culturam. salicem graecam circum harundinetum seri
oportere, uti sit quì uitis alligari possit. uinea quo
in agrò serenda sit, sic obseruandum. quì locus optimus uino sit et ostentus soli, aminneum minusculum
et geminum eugeneum, heluium minusculum seri oportere. quì locus crassior sit aut nebulosus, ibi aminneum maius aut murgentinum, apicium, lucanum seri.
ceteras uites, et dè iis miscellas maxime, in omne
genus agri conuenire. in omni uinea diligenter obseruant ut ridica uitis ad septemtrionem uersus tegatur. et sì cupressos uiuas, pro ridicis quas ìnserunt,
alternos ordines inponunt neque eòs crescere altius
quam ridicas patiuntur, neque propter eòs ut adserant
uites, quod inter sè haec inimica.

agrius fundanio, uereor, inquit, ne ante aeditumus ueniat huc, quam hic ad quartum actum. uindemiam enim expecto. bono animo es, inquit scrofa,
ac fiscinas expedi et urnam. et quoniam tempora
duorum generum sunt, unum annale, quod sol circuitu
suo finit, alterum mènstruom, quod luna circumièns
comprendit, prius dicam dè sole. eius cursus annalis
primum fere circiter ternis mènsibus ad fructus est
diuisus in  IIII partis, et idem subtilius sesquimènsibus
in iix. in  IIII, quod diuiditur in uer et aestatem et
autumnum et hiemem. uere sationes quae fiunt, terram rudem proscindere oportet, quae sunt ex ea enata,
priusquam ex iis quid seminis cadat, ut sint exradicata. et simul glaebis ab sole percalefactis aptiores facere
ad accipiendum imbrem et ad opus faciliores relaxatas.
neque eam minus binis arandum, ter melius. aestate
fieri messes oportere, autumno siccis tempestatibus
uindemias, ac siluas excoli commodissime tunc, praecidi arbores oportere secundum terram. radices autem
primoribus imbribus ut effodiantur, nequid ex iis nasci
possit. hieme putari arbores dumtaxat his temporibus,
cum gelu cortices ex imbribus careant et glacie.
Dies primus est ueris in aquario, aestatis in tauro,
autumni in leone, hiemis in scorpione. cum unius
cuiusque horum  IIII signorum dies tertius et uicesimus
 IIII temporum sit primus et efficiat ut uer dies habeat
xci, aestas xciu, autumnus xci, hiems xxcix, quae
redacta ad dies ciuiles nostros, quì nunc sunt, primi
uerni temporis ex à. d. VII id. febr., aestiui ex à. d. VII
id. mai., autumnalis ex à. d. III id. sextil., hiberni ex
à. d. iu id. nou., suptilius descriptis temporibus obseruanda quaedam sunt, eaque in partes uiii diuiduntur. primum à fauonio ad aequinoctium uernum
dies xlu, hinc ad uergiliarum exortum dies xliu, ab
hoc ad solstitium dies xliix, inde ad caniculae signum dies xxuii, dein ad aequinoctium autumnale dies
lxuii, exin ad uergiliarum occasum dies xxxii, ab
hoc ad brumam dies luii, inde ad fauonium dies xlu.

 primo interuallo inter fauonium et aequinoctium uernum haec fieri oportet. seminaria omne genus
ut serantur, putari * * * in pratis, circum uites ablacuari, radices quae in summa terra sunt praecidi, prata
purgari, salicta seri, segetes sariri. seges dicitur quod
aratum satum est, aruum quod aratum necdum satum
est, noualis, ubi satum fuit, antequam secunda aratione
nouatur rursus. terram cum primum arant, proscindere appellant, cum iterum, offringere dicunt, quod
prima aratione glaebae grandes solent excitari. cum
iteratur, offringere uocant. tertio cum arant iacto semine, boues lirare dicuntur, id est cum tabellis additis ad uomerem simul et satum frumentum operiunt
in porcis et sulcant fossas, quo pluuia aqua delabatur. nòn nulli postea, quì segetes nòn tam latas
habent, ut in apulia et id genus praediis, per sartores occare solent, siquae in porcis relictae grandiores
sunt glaebae. qua aratrum uomere lacunam striam
fecit, sulcus uocatur. quod est inter duos sulcos elata
terra dicitur porca, quod ea seges frumentum porricit.
sic quoque exta deis cum dabant, porricere dicebant.
secundo interuallo inter uernum aequinoctium et
uergiliarum exortum haec fieri. segetes runcari, id est
herbam è segetibus expurgari, boues terram proscindere, salicem caedi, prata defendi. quae superiore
tempore fieri oportuerit et nòn sunt absoluta, antequam gemmas agant ac florescere incipiant, fieri, quod,
sì quae folia amittere solent ante frondere inceperunt,
statim ad serendum idonea nòn sunt. oleam seri interputarique oportet.

tertio interuallo inter uergiliarum exortum et	.
solstitium haec fieri debent. uineas nouellas fodere
aut arare et postea occare, id est comminuere,
ne sit glaeba quod ita occidunt, occare dictum. uites
pampinari, sed à sciente (nam id quam putare maius),
neque in arbusto, sed in uinea fieri. pampinare est
è sarmento coles quì nati sunt, dè iis, quì plurimum
ualent, primum ac secundum, nòn numquam etiam
tertium, relinquere, reliquos decerpere, ne relictis colibus sarmentum nequeat ministrare sucum. ideo in
uitiario primitus cum exit uitis, tota resicari solet, ut
firmiore sarmento è terra exeat atque in pariendis
colibus uires habeat maiores. eiuncidum enim sarmentum propter ìnfirmitatem sterile neque ex sè potest eicere uitem, quam uocant minorem flagellum,
maiorem et iam unde uuae nascuntur palmam. prior
littera una mutata declinata à uenti flatu, similiter
ac flabellum flagellum. posterior, quod ea uitis immittitur ad uuas pariendas, dicta primo uidetur à
pariendo parilema. exin mutatis litteris, ut in multis,
dici coepta palma. ex altera parte parit capreolum.
is est coliculus uiteus intortus, ut cincinnus. hi sunt
enim uitis quibus teneat id quo serpit ad locum capiendum, à quo capiendo capreolus dictus. omne pabulum, primum ocinum farraginem uiciam, nouissime
faenum, secari. ocinum dictum à graeco uerbo ὠκέως,
quod ualet cito, similiter quod ocimum in horto. hoc
amplius dictum ocinum, quod citat aluom bubus et
ideo iis datur, ut purgentur. id est ex fabali segete
uiride sectum, antequam genat siliquas. farrago
contra ex segete ubi sata admixta hordeum et uicia
et legumina pabuli causa uiride aut quod
ferro caesa ferrago dicta, aut inde, quod primum
in farracia segete seri coepta. eò equi et iumenta
cetera uerno tempore purgantur ac saginantur. uicia
dicta à uinciendo, quod item capreolos habet, ut uitis,
quibus, cum susum uersus serpit, ad scapum lupini
aliumue quem ut haereat, id solet uincire. sì prata
inrigua habebis, simulac faenum sustuleris, inrigare.
in poma, quae ìnsita erunt, siccitatibus aquam addi
cotidie uesperi. à quo, quod indigent potu, poma
 dicta esse possunt.

quarto interuallo inter solstitium et caniculam	.
plerique messem faciunt, quod frumentum dicunt quindecim diebus esse in uaginis, quindecim florere, quindecim exarescere, cum sit maturum. arationes absolui,
quae eò fructuosiores fiunt, quo caldiore terra aratur.
sì proscideris, offringi oportet, id est iterare, ut frangantur glaebae. prima enim aratione grandes glaebae
ex terra scinduntur. serendum uiciam, lentem, cicerculam, eruilam ceteraque, quae alii legumina, alii, ut
gallicani quidam, legarica appellant, utraque dicta à
legendo, quod ea nòn secantur, sed uellendo leguntur.
uineas ueteres iterum occare, nouellas etiam tertio, sì
sunt etiam tum glaebae.
quinto interuallo inter caniculam et aequinoctium
autumnale oportet stramenta desecari et aceruos cònstitui, arata offringi, frondem caedi, prata inrigua
iterum secari.
sexto interuallo ab aequinoctio autumnali incipere scribunt oportere serere usque ad diem nonagènsimum unum. post brumam, nisi quae necessaria
causa coegerit, nòn serere, quod tantum intersit, ut
ante brumam sata quae septimo die, post brumam
sata quadragesimo die uix existant. neque ante aequinoctium incipi oportere putant, quod, sì minus idoneae
tempestates sint cònsecutae, putescere semina soleant.
fabam optime seri in uergiliarum occasu. uuas autem
legere et uindemiam facere inter aequinoctium autumnale et uergiliarum occasum. dein uites putare incipere et propagare et serere poma. haec aliquot
regionibus, ubi maturius frigora fiunt asperiora, melius
uerno tempore.

septimo interuallo inter uergiliarum occasum et	.
brumam haec fieri oportere dicunt. serere lilium et
crocum. quae iam egit radicem rosa, ea conciditur radicitus in uirgulas palmares et obruitur. haec
eadem postea trànsfertur facta uiuiradix. uiolaria in
fundo facere nòn est utile, ideo quod necesse est terra
adruenda puluinos fieri, quos inrigationes et pluuiae
tempestates abluont et agrum faciunt macriorem. à
fauonio usque ad arcturi exortum recte serpillum è
seminario trànsferri, quod dictum ab eò, quod serpit.
fossas nouas fodere, ueteres tergere, uineas arbustumque
putare, dum in XV diebus ante et post brumam, ut
pleraque, ne facias. nec nòn tum aliquid recte seritur,
ut ulmi.
octauo interuallo inter brumam et fauonium haec
fieri oportet. dè segetibus, siqua est aqua, deduci.
sin siccitates sunt et terra teneritudinem habet, sarire.
uineas arbustaque putare. cum in agris opus fieri
nòn potest, quae sub tecto possunt tunc cònficienda
antelucano tempore hiberno. quae dixi scripta et proposita habere in uilla oportet, maxime ut uilicus norit.
Dies lunares quoque obseruandi, quì quodam
modo bipertiti, quod à noua luna crescit ad plenam
et inde rursus ad nouam lunam decrescit, quaad ueniat
ad intermènstruom,quo die dicitur luna esse extrema et prima. à quo eum diem atenis appellant
ἕνην καὶ νέαν, τριακάδα alii. quaedam facienda in
agris potius crescente luna quam senescente, quaedam
contra quae metas, ut frumenta et caeduas siluas.
ego istaec, inquit agrasius, no solum in ouibus
tondendis, sed in meo capillo à patre acceptum seruo,
ni crescente luna tondèns caluos fiam. agrius,
quem ad modum, inquit, luna quadripertita. et quid
ea diuisio ad agros pollet. tremelius, numquam
rure audisti, inquit, octauo ianam lunam et crescentem
et contra senescentem, et quae crescente luna fieri
oporteret,tamen quaedam melius fieri post octauo
ianam lunam quam ante. et siquae senescente fieri
conueniret, melius, quanto minus haberet ignis id
astrum. dixi dè quadripertita forma in cultura agri.

stolo, est altera, inquit, temporum diuisio coniuncta quodam modo cum sole et luna sexpertita, quod omnis fere fructus quinto denique gradu
peruenit ad perfectum ac uidet in uilla dolium ac
modium, unde sexto prodit ad usum. primo praeparandum, secundo serendum, tertio nutricandum, quarto
legendum, quinto condendum, sexto promendum. ad
alia in praeparando faciendi scrobes aut repastinandum
aut sulcandum, ut sì arbustum aut pomarium facere
uelis. ad alia arandum aut fodiendum, ut sì segetes
ìnstituas. ad quaedam bipalio uertenda terra plus aut
minus. aliae enim radices angustius diffundunt, ut
cupressi, aliae latius, ut platani, usque eò ut teoprastus scribat atenis in luceo, cum
etiam nunc platanus nouella esset, radices trium et
triginta cubitorum egisse. quaedam sì bubus et aratro
proscideris, et iterandum, antequam semen iacias. item
praeparatio siquae fit in pratis, id est ut defendantur
à pastione, quod fere obseruant à piro florente. sì
inrigua sunt, ut tempestiue inrigentur.
quae loca in agrò stercoranda, uidendum, et quì
et quo genere potissimum facias. nam discrimina eius
aliquot. stercus optimum scribit esse cassius uolucrium praeter palustrium ac nantium. dè hisce praestare columbinum, quod sit calidissimum ac fermentare
possit terram. id ut semen aspargi oportere in agrò,
nòn ut dè pecore aceruatim poni. ego arbitror praestare ex auiariis turdorum ac merularum, quod nòn
solum ad agrum utile, sed etiam ad cibum ita bubus
ac subus, ut fiant pingues. itaque quì auiaria conducunt, sì cauet dominus stercus ut in fundo maneat,
minoris conducunt, quam ii quibus id accedit. cassius
secundum columbinum scribit esse hominis, tertio caprinum et ouillum et asininum, minime bonum equinum,
sed in segetes. in prata enim uel optimum, ut ceterarum ueterinarum, quae hordeo pascuntur, quod multam
facit herbam. stercilinum secundum uillam facere
oportet, ut quam paucissimis operis egeratur. in eò,
sì in medio robusta aliqua materia sit depacta, negant
serpentem nasci.

sationis autem gradus, secundus, hanc habet
curam. natura ad quod tempus cuiusque seminis
apta sit ad serendum. nam refert in agrò ad quam
partem caeli quisque locus spectet, sic ad quod tempus
quaeque res facillime crescat. nonne uidemus alia florere
uerno tempore, alia aestiuo, neque eadem autumnali,
quae hiberno. itaque alia seruntur atque ìnseruntur
et metuntur ante aut post quam alia. et cum pleraque
uere quam autumno ìnserantur, circiter solstitium
ìnseri ficos nec nòn brumalibus diebus cerasos. quà rè
cum semina sint fere quattuor generum, quae natura
dedit, quae trànsferuntur è terra in terram uiua radice, quae ex arboribus dempta demittuntur in humum,
quae ìnseruntur ex arboribus in arbores, dè singulis
rebus uidendum, quae quoque tempore locoque facias.
primum semen, quod est principium genendi, id	
duplex, unum quod latet nostrum sènsum, alterum
quod apertum. latet, sì sunt semina in aere, ut ait
pusicos anaxagoras, et sì aqua, quae ìnfluit in agrum,
ìnferre solet, ut scribit teoprastus. illud
quod apparet ad agricolas, id uidendum diligenter. quaedam
enim ad genendum †propterea usque adeo parua, ut
sint obscura, ut cupressi. nòn enim galbuli quì nascuntur, id est tamquam pilae paruae corticiae, id semen,
sed in iis intus. primigenia semina dedit natura, reliqua inuenit experientia coloni. prima quae sine
colono, priusquam sata, nata. secunda quae ex iis collecta neque, priusquam sata, nata. prima semina
uidere oportet ne uetustate sint exsucta aut ne sint
admixta aut ne propter similitudinem sint adulterina.
semen uetus tantum ualet in quibusdam rebus, ut
naturam commutet. nam ex semine brassicae uetere
sato nasci aiunt rapa et contra ex raporum brassicam.
secunda semina uidere oportet ne, unde tollas, nimium
cito aut tarde tollas. tempus enim idoneum, quod scribit
teoprastus, uere et autumno et caniculae
exortu, neque omnibus locis ac generibus idem. in
sicco et macro loco et argilloso uernum tempus idoneum, quo minus habet umoris. in terra bona ac
pingui autumno, quod uere multus umor, quam sationem quidam metiuntur fere diebus xxx. tertium genus
seminis, quod ex arbore per surclos defertur in terram,
sì in humum demittitur, in quibusdamest uidendum ut eò tempore sit deplantatum, quo oportet
(id fit tum, antequam gemmare aut florere quid incipit). et quae dè arbore trànsferas ut ea deplantes
potius quam defringas, quod plantae solum stabilius,
quo latius aut radices facilius mittit. ea celeriter,
antequam sucus exarescat, in terram demittunt.
in oleagineis seminibusuidendum ut sit dè
tenero ramo ex utraque parte aequabiliter praecisum,
quas alii clauolas, alii taleas appellant ac faciunt circiter pedales. quartum genus seminis, quod trànsit
ex arbore in aliam, uidendum qua ex arbore in quam
trànsferatur et quo tempore et quem ad modum obligetur. nòn enim pirum recipit quercus. neque enim
sì malus pirum. hoc secuntur multi, quì haruspices
audiunt multum, à quibus proditum, in singulis arboribus quot genera ìnsita sint, uno ictu tot fulmina
fieri illut quod fulmen concepit. sì in pirum siluaticam ìnserueris pirum quamuis bonam, nòn fore tam
iucundam, quam sì in eam quae siluestris nòn sit.
in quamcumque arborem ìnseras, sì eiusdem generis
est, dumtaxat ut sit utraque malus, ita ìnserere oportet
referentem ad fructum, meliore genere ut sit surculus,
quam est quo ueniat arbor. est altera species ex
arbore in arborem ìnserendi nuper animaduersa in
arboribus propinquis. ex arbore, qua uolt habere
surculum, in eam quam ìnserere uolt ramulum traducit et in eius ramo praeciso ac diffisso inplicat,
eum locum quì contingit, ex utraque parte quod intro
est falce extenuatum, ita ut ex una parti quod caelum
uisurum est corticem cum cortice exaequatum habeat.
eius ramuli, quem ìnseret, cacumen ut derectum sit
ad caelum curat. postero anno, cum comprendit, unde
propagatum est, ab altera arbore praecidit.

quo tempore quaeque trànsferas, haec in primis	.
uidenda,quae prius uerno tempore ìnserebantur,
nunc etiam solstitiali, ut ficus, quod dènsa materia
nòn est et ideo sequitur caldorem. à quo fit ut in
locis frigidis ficeta fieri nòn possint. aqua recenti
ìnsito inimica. tenellum enim cito facit putre. itaque
caniculae signo commodissime existimatur ea
ìnseri. quae autem natura minus sunt mollia, uas
aliquod supra alligant, unde stillet lente aqua, ne prius
exarescat surculus, quam colescat. cuius surculi corticem integrum seruandum et eum sic exacuendum,
ut nòn denudes medullam. ne extrìnsecus imbres
noceant aut nimius calor, argilla oblinendum ac libro
obligandum. itaque uitem triduo antequam ìnserant
desecant, ut quì in ea nimius est umor defluat, antequam ìnseratur. aut in quam ìnserunt, in ea paulo
ìnfra, quam ìnsitum est, incidunt,qua umor aduenticius effluere possit. contra in fico et malo punica, et siquae etiam horum natura aridiora, continuo.
in aliis trànslationibus uidendum ut quod trànsferat
 cacumen habeat gemmam, ut in ficis.
dè his primis quattuor generibus seminum quaedam quod tardiora, surculis potius utendum, ut in
ficetis faciunt. fici enim semen naturale intus in ea
fico, quam edimus, quae sunt minuta grana, è quibus
paruis quod enasci coliculi uix queunt omnia
enim minuta et arida ad crescendum tarda, ea quae
laxiora, et fecundiora, ut femina quam mas et pro
portione in uirgultis item. itaque ficus, malus punica
et uitis propter femineam mollitiam ad crescendum
prona, contra palma et cupressus et olea in crescendo
tarda. in hoc enim umidiora quam aridiora. quà rè
ex terra potius in seminariis surculos dè ficeto quam
grana dè fico expedit obruere, praeter sì aliter nequeas, ut siquando quis tràns mare semina mittere
aut inde petere uolt. tum enim resticulam per ficos,
quas edimus, maturas perserunt et eas, cum inaruerunt,
complicant ac quo uolunt mittunt, ubi obrutae in seminario pariant. sic genera ficorum, ciae ac calcidicae et ludiae et africanae, item cetera trànsmarina
in italiam perlata. simili dè causa, oleae semen cum
sit nuculeus, quod ex eò tardius enascebatur colis
quam ex aliis, ideo potius in seminariis taleas, quas
dixi, serimus. in primis obserues ne in terram nimium	
aridam aut uariam, sed temperatam, semen demittas.
in iugerum unum, sì est natura temperata terra, scribunt opus esse medicae sesquimodium. id seritur ita,
ut semen iaciatur, quem ad modumcum pabulum
et frumentum seritur. cutisum seritur in terra bene	
subacta tamquam semen brassicae. inde differtur et
in sesquipedem ponitur, aut etiam dè cutiso duriore
uirgulae deplantantur, et ita pangitur in serendo.
seruntur fabae modii  IIII in iugero, tritici V, hordei ui,	
farris X, sed nòn nullis locis paulo amplius aut minus.
sì enim locus crassus, plus. sì macer, minus. quà rè
obseruabis, quantum in ea regione cònsuetudo erit
serendi, ut tantum facias, quod tantum ualet regio
ac genus terrae, ut ex eodem semine aliubi cum decimo redeat, aliubi cum quinto decimo, ut in etruria
locis aliquot. in italia in subaritano dicunt etiam
cum centesimo redire solitum, in suria ad gadara et
in africa ad buzacium item ex modio nasci centum.
illut quoque multum interest, in rudi terra, an in ea
seras, quae quotannis obsita sit, quae uocatur restibilis, an in ueruacto quae interdum requierit. cui
agrius, in oluntia restibilia esse dicunt,
sed ita ut tertio quoque anno uberiores ferant fructos.
licinius, agrum alternis annis relinqui oportet paulo
leuioribus sationibus, id est quae minus sugunt
terram.

 Dicetur, inquit agrius, dè tertio gradu, dè nutricationibus atque alimoniis eorum. ille, quae nata
sunt, inquit, in fundo alescunt, adulta concipiunt,
praegnatia , cum sunt matura, pariunt poma aut
spicam, sic alia. à quo profectum, redit semen. itaque
sì florem acerbumue pirum aliudue quid decerpseris,
in eodem loco eodem anno nihil renascitur, quod
praegnationis idem bis habere nòn potest. ut enim
mulieres habent ad partum dies certos, sic arbores
ac fruges.
primum plerumque è terra exit hordeum diebus VII,	
nec multo post triticum. legumina fere quadriduo aut
quinque diebus, praeterquam faba. ea enim serius aliquanto prodit. item milium et sesima
et cetera similiter aequis fere diebus, praeterquam
siquid regio aut tempestas uiti attulit, quo minus
ita fiat. quae in seminario nata, sì loca erunt frigidiora, quae molli natura sunt, per brumalia tempora
tegere oportet fronde aut stramentis. sì erunt imbres
secuti, uidendum necubi aqua cònsistat. uenenum enim
gelum radicibus tenellis. sub terra et supra uirgulta
nòn eodem tempore aeque crescunt. nam radices autumno aut hieme magis sub terra quam supra alescunt,
quod tectae terrae tepore propagantur, supra terram
aere frigidiore cinguntur. itaque ita esse docent siluestria, ad quae sator nòn accessit. nam prius radices, quam ex iis quod solet nasci, crescunt. neque
radices longius procedunt, nisi quo tepor uenit
solis. duplex causa radicium, quod et materiem aliam
quam aliam longius proicit natura, et quod alia terra
alia facilius uiam dat. propter cuius modi res admiranda discrimina sunt naturae aliquot, ex quibusdam foliis propter eorum uersuram, quod sit anni
tempus, ut dici possit, ut olea et populus alba et salix.
horum enim folia cum conuerterunt sè, solstitium dicitur fuisse. nec minus admirandum quod fit in floribus, quos uocant heliotropia ab eò, quod ad solis ortum
mane spectant et eius iter ita secuntur ad occasum,
ut ad eum semper spectent.

in seminario quae surculis cònsita et eorum molliora erunt natura cacumina, ut olea ac ficus, ea summa
integenda binis tabellis dextra et sinistra deligata
herbaeque eligendae. eae dum tenerae sunt, uellendae.
†prius enim aridae factae rixantur ac celerius rumpuntur, quam secuntur. contra herba in pratis ad
spem faenisiciae nata nòn modo nòn euellenda in
nutricatu, sed etiam nòn calcanda. quo et pecus ab
prato ablegandum et omne iumentum, etiam hominem.
solum enim hominis exitium herbae et semitae fundamentum. in segetibus autem frumentum quo culmus	
extulit, spica. ea quae mutilata nòn est, in hordeo
et tritico, tria habet continentia, granum, glumam,
aristam et etiam, primitus spica cum oritur, uaginam.
granum dictum quod est intimum soldum. gluma quì
est folliculus eius. arista quae ut acus tenuis longa
eminet è gluma, proinde ut grani apex sit gluma et
arista. arista et granum omnibus fere notum, gluma
paucis. itaque id apud ennium solum scriptum scio
esse in euhemeri libris uersis. uidetur uocabulum
etumum habere à glubendo, quod eò folliculo deglubitur granum. itaque eodem uocabulo appellant fici
eius, quam edimus, folliculum. arista dicta, quod arescit prima. granum à gerendo. id enim ut gerat
spica, seritur frumentum, nòn ut glumam aut aristam gerat, ut uitis seritur, nòn ut pampinum ferat,
sed ut uuam. spica autem, quam rustici, ut acceperunt antiquitus, uocant specam, à spe uidetur nominata. eam enim quod sperant fore, serunt. spica mutila
dicitur, quae nòn habet aristam. ea enim quasi cornua
sunt spicarum. quae primitus cum oriuntur neque
plane apparent, qua sub latent herba, ea uocatur uagina, ut in qua latet conditum gladium. illut autem
summa in spica iam matura, quod est minus quam
granum, uocatur frit. quod in ìnfima spica ad culmum stramenti summum item minus quam granum est,
appellatur urru.

cum conticuisset nec interrogaretur, dè nutricatu credèns nihil desiderari, Dicam, inquit, dè fructibus maturis capiendis. primum dè pratis summissis
herba, cum crescere desiit et aestu arescit, subsecari
falcibus debet et, quaad perarescat, furcillis uersari.
cum peraruit, dè his manipulos fieri ac uehi ad uillam.
tum dè pratis stipulam rastellis eradi atque addere
faenisiciae cumulum. quo facto sicilienda prata, id
est falcibus cònsectanda quae faenisices praeterierunt
ac quasi herba tuberosum reliquerunt campum. à qua
sectione arbitror dictum sicilire pratum.
messis proprio nomine dicitur in iis quae metimur, maxime in frumento, et ab eò esse uocabulo
declinata. frumenti tria genera sunt messionis, unum,
ut in umbria, ubi falce secundum terram succidunt
stramentum et manipulum, ut quemque subsicuerunt,
ponunt in terra. ubi eòs fecerunt multos, iterum eòs
percènsent ac dè singulis secant inter spicas et stramentum. spicas coiciunt in corbem atque in aream
mittunt, stramenta relincunt in segete, unde tollantur
in aceruum. altero modo metunt, ut in piceno, ubi
ligneum habent incuruum bacillum, in quo sit extremo serrula ferrea. haec cum comprendit fascem
spicarum, desecat et stramenta stantia in segeti relinquit, ut postea subsecentur. tertio modo metitur,
ut sub urbe roma et locis plerisque, ut stramentum
medium subsicent, quod manu sinistra summum prendunt. à quo medio messem dictam puto. ìnfra manum
stramentum quod cum terra haeret, postea subsecatur.
contra quod cum spica stramentum haeret, corbibus
in aream defertur. ibi discedit in aperto loco palam.
à quo potest nominata esse palea. alii stramentum
ab stando, ut stamen, dictum putant. alii ab stratu,
quod id substernatur pecori. cum est matura seges,
metendum, cum in ea in iugerum fere una opera
propemodum in facili agrò satis esse dicatur. messas
spicas corbibus in aream deferre debent.

aream esse oportet in agrò sublimiori loco, quam	.
perflare possit uentus. hanc esse modicam pro magnitudine segetis, potissimum rutundam et mediam paulo
extumidam, ut, sì pluerit, nòn cònsistat aqua et quam
breuissimo itinere extra aream defluere possit. omne
porro breuissimum in rutundo è medio ad extremum.
solida terra pauita, maxime sì est argilla, ne, aestu
peminosa sì sit, in rimis eius grana oblitescant et
recipiant aquam et ostia aperiant muribus ac formicis. itaque amurca solent perfundere. ea enim herbarum et formicarum et talparum uenenum. quidam aream ut habeant soldam, muniunt
lapide aut etiam faciunt pauimentum. nòn nulli etiam
tegunt areas, ut in bagiennis, quod ibi saepe id
temporis anni oriuntur nimbi. ubi ea retecta et loca
calda, prope aream faciundum umbracula, quo succedant homines in aestu tempore meridiano. quae
seges grandissima atque optima fuerit, seorsum in
aream secerni oportet spicas, ut semen optimum habeat.
è spicis in area excuti grana. quod fit apud alios
iumentis iunctis ac tribulo. id fit è tabula lapidibus
aut ferro asperata, quae cum imposito auriga aut
pondere grandi trahitur iumentis iunctis, discutit
è spica grana. aut ex axibus dentatis cum orbiculis,
quod uocant plostellum poenicum. in eò quis sedeat
atque agitet quae trahant iumenta, ut in hispania
citeriore et aliis locis faciunt. apud alios exteritur
grege iumentorum inacto et ibi agitato perticis, quod
ungulis è spica exteruntur grana. iis tritis oportet
è terra subiectari uallis aut uentilabris, cum uentus
spirat lenis. ita fit ut quod leuissimum est in eò
atque appellatur acus ac palea euannatur foras extra
aream ac frumentum, quod est ponderosum, purum
ueniat ad corbem. messi facta spicilegium uenire
oportet aut domi legere stipulam aut, sì sunt spicae
rarae et operae carae, compasci. summa enim spectanda, ne in ea re sumptus fructum superet.

 in uinetis uua cum erit matura, uindemiam ita	.
fieri oportet, ut uideas, à quo genere uuarum et à quo
loco uineti incipias legere. nam et praecox et miscella, quam uocant nigram, multo ante coquitur, quo
prior legenda, et quae pars arbusti ac uineae magis
aprica, prius debet descendere dè uite. in uindemia
diligentis uua nòn solum legitur sed etiam eligitur.
legitur ad bibendum, eligitur ad edendum. itaque
lecta defertur in forum uinarium, unde in dolium
inane ueniat. electa in secretam corbulam, unde in
ollulas addatur et in dolia plena uinaciorum contrudatur, alia quae in piscinam in amporam picatam
descendat, alia quae in aream in carnarium escendat.
quae calcatae uuae erunt, earum scopi cum folliculis subiciendi sub prelum, ut, siquid reliqui habeant musti,
exprimatur in eundem lacum. cum desiit sub prelo
fluere, quidam circumcidunt extrema et rursus premunt et, rursus cum expressum, circumcisicium appellant ac seorsum quod expressum est seruant, quod
resipit ferrum. expressi acinorum folliculi in dolia
coiciuntur, eoque aqua additur. ea uocatur lora, quod
lota acina, ac pro uino operariis datur hieme.
dè oliueto oleam, quam manu tangere possis è
terra ac scalis, legere oportet potius quam quatere,
quod ea quae uapulauit macescit nec dat tantum
olei. quae manu stricta, melior ea quae digitis nudis
, quam illa quae cum digitabulis, durities enim eorum quod nòn solum stringit bacam, sed
etiam ramos glubit ac relinquit ad gelicidium retectos.
quae manu tangi nòn poterunt, ita quati debent, ut
harundine potius quam pertica feriantur. grauior enim
plaga medicum quaerit. quì quatiet, ne aduersam
caedat. saepe enim ita percussa olea secum defert
dè ramulo plantam, quo facto fructum amittunt posteri
anni. nec haec nòn minima causa, quod oliueta dicant alternis annis nòn ferre fructus aut nòn aeque
magnos. olea ut uua per idem biuium redit in uillam,
alia ad cibum, alia ut eliquescat ac nòn
solum corpus intus unguat sed etiam extrìnsecus. itaque dominum et balneas et guminasium sequitur.
haec, dè qua fit oleum, congeri solet aceruatim in
dies singulos in tabulata, ut ibi mediocriter fracescat
ac primus quisque aceruos demittatur per serias ac
uasa olearia ad trapetas, quae res molae oleariae ex
duro et aspero lapide. olea lecta sì nimium diu fuit
in aceruis, caldore fracescit et oleum foetidum fit.
itaque sì nequeas mature cònficere, in aceruis iactando
uentilare oportet. ex olea fructus duplex, oleum, quod
omnibus notum, et amurca, cuius utilitatem quod
ignorant plerique, licet uidere è torculis oleariis fluere
in agros ac nòn solum denigrare terram, sed multitudine facere sterilem. cum is umor modicus cum ad
multas res tum ad agri culturam pertineat uehementer,
quod circum arborum radices ìnfundi solet, maxime
ad oleam, et ubicumque in agrò herba nocet.

agrius, iamdudum, inquit, in uilla sedèns expecto cum claui te, stolo, dum fructus in uillam referas. ille, em quin adsum, uenio, inquit, ad limen,
fores aperi. primum faenisiciae conduntur melius sub
tecto quam in aceruis, quod ita fit iucundius pabulum. ex eò intellegitur, quod pecus utroque posito
libentius est.triticum condi oportet in granaria
sublimia, quae perflentur uento ab exortu ac septemtrionum regione, ad quae nulla aura umida ex propinquis locis adspiret. parietes et solum opere tectorio marmorato loricandi. sì minus, ex argilla mixta
acere è frumento et amurca, quod murem et uermem
nòn patitur esse et grana facit solidiora ac firmiora.
quidam ipsum triticum cònspargunt, cum addant in
circiter mille modium quadrantal amurcae. item alius
aliut adfriat aut aspargit, ut calcidicam aut caricam
cretam aut absentium, item huius generis alia. quidam granaria habent sub terris speluncas, quas uocant
sirus, ut in cappadocia ac tracia. alii, ut in agrò cartaginiènsi et oscènsiin hispania citeriore, puteos.
horum solum paleis substernunt et curant ne umor aut
aer tangere possit, nisi cum promitur ad usum. quo
enim spiritus nòn peruenit, ibi nòn oritur curculio.
sic conditum triticum manet uel annos l, milium uero
plus annos c. supra terram granaria in agrò quidam
sublimia faciunt, ut in hispania citeriore et in apulia
quidam, quae nòn solum à lateribus per fenestras, sed
etiam subtus à solo uentus refrigerare possit. faba
et legumina in oleariis uasis oblita cinere perdiu incolumia seruantur.

cato ait uuam aminneam minusculam et maiorem
et apiciam in ollis commodissime condi. eadem in
sapa et musto recte. quas suspendas opportunissimas
esse duracinas et aminneas scantianas. dè pomis conditiua, mala strutea, cotonea, scantiana, scaudiana,
orbiculata et quae antea mustea uocabant, nunc melimela appellant, haec omnia in loco arido et frigido
supra paleas posita seruari recte putant. et ideo
oporotecas quì faciunt, ad aquilonem ut fenestras
habeant atque ut eae perflentur curant, neque tamen
sine foriculis, ne, cum umorem amiserint, pertinaci
uento uieta fiant. ideoque in iis camaras marmorato
et parietes pauimentaque faciunt, quo
frigidius sit. in quo etiam quidam triclinium sternere
solent cenandi causa. etenim in quibus luxuria concesserit ut in pinacotece faciant, quod spectaculum
datur ab arte, cur nòn quod natura datum utantur in
uenustate disposita pomorum. praesertim cum id nòn
sit faciendum, quod quidam fecerunt, ut romae coempta
poma rus intulerint in oporotecen ìnstruendam conuiui causa. in oporoteca mala manere putant satis
commode alii in tabulis in opere marmorato, alii substrata palea uel etiam floccis, mala punica demissis
suis surculis in dolio harenae, mala cotonea strutea
in pènsilibus iunctis. contra in sapa condita manere
pira aniciana sementiua. sorba quidam dissecta et in
sole macerata, ut pira. et sorba per sè, ubicumque
sint posita in arido, facile durare. seruare rapa cònsecta in sinape, nuces iugulandis in harena. punica
mala et in harena iam decerpta ac matura et etiam
immatura, cum haereant in sua uirga et demiseris in
ollam sine fundo, eaque sì coieceris in terram et obleris
circum ramum, ne extrìnsecus spiritus adflet, ea nòn
modo integra eximi, sed etiam maiora, quam in arbore
umquam pependerint.

dè oliuitate oleas esui optime condi scribit cato	.
orcites et puseas uel uirides in muria uel in lentisco
contusas. orcites nigras aridas, sale sì sint cònfriatae dies quinque et tum sale excusso biduum sì in
sole positae fuerint, manere idoneas solere. easdem
sine sale in defrutum condi recte. amurcam periti
agricolae tam in doleis condunt quam oleum aut
uinum. eius conditio. cum expressa effluxit, 
statim dè ea decoquuntur duae partes et refrigeratum
conditur in uasa. sunt item aliae conditiones, ut ea
in qua adiciturmustum.
quod nemo fructus condit, nisi ut promat, dè
eò quoque uel sexto gradu animaduertenda pauca. promunt condita aut propterea quod sunt tuenda, aut
quod utenda, aut quod uendunda. ea quod dissimilia
sunt inter sè, aliut alio tempore tuendum et utendum.
tuendi causa promendum id frumentum, quod
curculiones exesse incipiunt. id enim cum promptum
est, in sole ponere oportet aquae catinos, quod eò
conueniunt, ut ipsi sè necent, curculiones. sub terra
quì habent frumentum in iis quos uocant sirus, quod
cum periculo introitur recenti apertione, ita ut quibusdam sit interclusa anima, aliquanto post promere, quam
aperueris, oportet. far, quod in spicis condideris per
messem et ad usus cibatus expedire uelis, promendum
hieme, ut in pistrino pisetur ac torreatur.
amurca cum ex olea expressa, quì est umor
aquatilis, ac retrimentumconditum in uas fictile,
id quidam sic solent tueri, diebus XV in eò quod est
leuissimum ac summum deflatum ut traiciant in alia
uasa et hoc isdem interuallis duodecièns sex mènsibus proximis item faciant. cum id nouissime, potissimum traiciant, cum senescit luna. tum decocunt in
ahenis leni igni, ad duas partes quaad redegerunt.
tum denique ad usum recte promitur.

quod mustum conditur in dolium, ut habeamus	.
uinum, nòn promendum dum feruet, neque etiam cum
processit ita, ut sit uinum factum, sì uetus bibere uelis,
quod nòn fit, antequam accesserit annus. anniculum
prodit. sì est uero ex eò genere uuae, quod mature
coacescat, ante uindemiam cònsumi aut uenire oportet.
genera sunt uini, in quo falerna, quae quanto pluris
annos condita habuerunt, tanto, cum prompta, sunt
fructuosiora.
oleas albas quas condideris, nouas sì celeriter
promas, propter amaritudinem respuit
palatum. item nigras, nisi prius eas sale maceraris, ut
libenter in os recipiantur.
nucem iuglandem et palmulam et ficum sabinam
quanto citius promas, iucundiore utare, quod uetustate
ficus fit pallidior, palmula cariosior, nux aridior.
pènsilia, ut uuae, mala et sorba, ipsa ostendunt,
quando ad usum oporteat promi, quod colore mutato
et contractu acinorum, sì nòn dempseris ad edendum,
ad abiciendum descènsurum sè minitantur. sorbum
maturum mite conditum citius promi oportet. acerbum enim suspènsum lentius est, quod prius domi
maturitatem adsequi uolt, quam nequit in arbore, quam
mitescat.
messum far promendum hieme in pistrino ad
torrendum, quod ad cibatum expeditum esse uelis.
quod ad sationem, tum promendum, cum segetes maturae sunt ad accipiendum. item quae pertinent ad
sationem, suo quoque tempore promenda. quae uendenda, uidendum quae quoque tempore oporteat promi.
alia enim, quae manere nòn possunt, antequam sè commutent, ut celeriter promas ac uendas. alia, quae seruari possunt, ut tum uendas, cum caritas est. saepe
enim diutius seruata nòn modo usuram adiciunt, sed
etiam fructum duplicant, sì tempore promas.

cum haec diceret, uenit libertus aeditumi ad nos
flèns et rogat ut ignoscamus, quod simus retenti, et
ut ei in funus postridie prodeamus. omnes cònsurgimus ac simul exclamamus, quid. in funus. quod
funus. quid est factum. ille flèns narrat ab nescio
quo percussum cultello concidisse, quem quì esset
animaduertere in turba nòn potuisse, sed tantum modo
exaudisse uocem, perperam fecisse. ipse cum patronum domum sustulisset et pueros dimisisset, ut medicum requirerent ac mature adducerent, quod potius
illut administrasset, quam ad nos uenisset, aecum esse
sibi ignosci. nec sì eum seruare nòn potuisset, quin
nòn multo post animam efflaret, tamen putare sè fecisse recte . nòn moleste ferentes descendimus dè
aede et dè casu humano magis querentes, quam admirantes id romae factum, discedimus omnes.

uiri magni nostri maiores nòn sine causa praeponebant rusticos romanos urbanis. ut ruri enim quì
in uilla uiuunt ignauiores, quam quì in agrò uersantur in aliquo opere faciendo, sic quì in oppido
sederent, quam quì rura colerent. desidiosiores putabant. itaque annum ita diuiserunt, ut nonis modo
diebus urbanas res usurparent, reliquis septem ut rura
colerent. quod dum seruauerunt ìnstitutum, utrumque
sunt cònsecuti, ut et cultura agros fecundissimos haberent et ipsi ualetudine firmiores essent, ac ne graecorum urbana desiderarent gumnasia. quae nunc uix
satis singula sunt, nec putant sè habere uillam, sì
nòn multis uocabulis retineant graecis, quom uocent
particulatim loca, procoetona, palaestram, apoduterion,
peristulon, ornitona, peripteron, oporotecen. igitur
quod nunc intra murum fere patres familiae correpserunt relictis falce et aratro et manus mouere
maluerunt in teatro ac circo, quam in segetibus ac
uinetis,frumentum locamus quì nobis aduehat,
quì saturi fiamus ex africa et sardinia, et nauibus
uindemiam condimus ex ìnsula coa et cia. itaque
in qua terra culturam agri docuerunt pastores progeniem suam, quì condiderunt urbem, ibi contra progenies eorum propter auaritiam contra leges ex segetibus fecit prata, ignorantes nòn idem esse agri culturam
et pastionem. alius enim opilio et arator, nec, sì
possunt in agrò pasci armenta, armentarius nòn aliut
ac bubulcus. armentum enim id quod in agrò natum
nòn creat, sed tollit dentibus. contra bos domitus
causa fit ut commodius nascatur frumentum in segete
et pabulum in nouali. alia, inquam, ratio ac scientia
coloni, alia pastoris. coloni ea quae agri cultura factum
ut nascerentur è terra, contra pastoris ea quae nata
ex pecore. quarum quoniam societas inter sè magna,
propterea quod pabulum in fundo conpascere quam
uendere plerumque magis expedit domino fundi et
stercoratio ad fructus terrestres aptissima et maxume
ad id pecus adpositum, quì habet praedium, habere
utramque debet disciplinam, et agri culturae et pecoris
pascendi, et etiam uillaticae pastionis. ex ea enim
quoque fructus tolli possunt nòn mediocres, ex ornitonibus ac leporariis et piscinis. è quis quoniam dè
agri cultura librum fundaniae uxori propter eius
fundum feci, tibi, niger turrani noster, quì uehementer
delectaris pecore, propterea quod te empturientem in
campos macros ad mercatum adducunt crebro pedes,
quo facilius sumptibus multa poscentibus ministres,
quod eò facilius faciam, quod et ipse pecuarias habui
grandes, in apulia ouiarias et in reatino equarias,
dè re pecuaria breuiter ac summatim percurram
ex sermonibus nostris collatis cum iis quì pecuarias
habuerunt in epiro magnas, tum cum piratico bello
inter Delum et siciliam graeciae classibus praeessem.
incipiam hinc.

 cum menates discessisset, cossinius mihi, nos te
nòn dimittemus, inquit, antequam illa tria explicaris,
quae coeperas nuper dicere, cum sumus interpellati.
quae tria. inquit murrius, an ea quae mihi here
dixisti dè pastoricia re. ista, inquit ille, quae coeperat hic disserere, quae esset origo, quae dignitas,
quae ars, cum †poetam sesum uisere uenissemus,
ni medici aduentus nos inpedisset. ego uero, inquam, dicam dumtaxat quod est historicon, dè duabus
rebus primis quae accepi, dè origine et dignitate. dè tertia
parte, ubi est dè arte, scrofa suscipiet, ut semigraecis
pastoribus dicam graece, ὅς πέρ μου πολλὸν ἀμείνων.
nam is magister c. lucili hirri, generi
tui, cuius nobiles pecuariae in bruttiis habentur. sed
haec ita à nobis accipietis, inquit scrofa, ut uos, quì
estis epirotici pecuariae atletae, remuneremini nos
ac quae scitis proferatis in medium. nemo enim omnia
potest scire. cum accepissem condicionem et meae
partes essent primae, nòn quo nòn ego pecuarias in
italia habeam, sed nòn omnes quì habent citaram
sunt citaroedi. igitur, inquam, et homines et pecudes
cum semper fuisse sit necesse natura siue enim aliquod fuit principium generandi animalium, ut putauit
tales milesius et Zeno citieus, siue contra principium
horum extitit nullum, ut credidit putagoras samius
et aristoteles stagerites necesse est humanae uitae à
summa memoria gradatim descendisse ad hanc aetatem,
ut scribit Dicaearcus, et summum gradum
fuisse naturalem, cum uiuerent homines ex his rebus,
quae inuiolata ultro ferret terra, ex hac uita in secundam descendisse pastoriciam, è feris atque agrestibus ut arboribus ac uirgultisdecarpendo glandem, arbutum, mora, poma colligerent ad usum, sic
ex animalibus cum propter eandem utilitatem, quae
possent, siluestria deprenderent ac concluderent et
mànsuescerent. in quis primum nòn sine causa putant
oues assumptas et propter utilitatem et propter placiditatem. maxime enim hae natura quietae et aptissimae ad uitam hominum. ad cibum enim lacte et
caseum adhibitum, ad corpus uestitum et pelles adtulerunt. tertio denique gradu à uita pastorali ad agri
culturam descenderunt, in qua ex duobus gradibus
superioribus retinuerunt multa, et quo descenderant,
ibi processerunt longe, dum ad nos perueniret. etiam
nunc in locis multis genera pecudum ferarum sunt
aliquot, ab ouibus, ut in prugia, ubi greges uidentur
conplures, in samotrace caprarum, quas latine rotas
appellant. sunt enim in italia circum fiscellum et
tetricam montes multae. dè subus nemini ignotum,
nisi quì apros nòn putat sues uocari. boues perferi
etiam nunc sunt multi in Dardanica et maedica et
tracia, asini feri in prugia et lucaonia, equi feri
in hispania citeriore regionibus aliquot.

origo, quam dixi. dignitas, quam dicam. dè.
antiquis inlustrissimus quisque pastor erat, ut ostendit
et graeca et latina lingua et ueteres poetae, quì alios
uocant poluarnas, alios polumelos, alios polubutas.
quì ipsas pecudes propter caritatem aureas habuisse
pelles tradiderunt, ut argis, atreus quam sibi tuesten
subduxe queritur. ut in colcide ad aeetam, ad cuius
arietis pellem profecti regio genere dicuntur argonautae. ut in libua ad hesperidas, unde aurea mala,
id est secundum antiquam cònsuetudinem capras et
oues, hercules ex africa in graeciam exportauit. ea enim à sua uoce graeci appellarunt mela.
nec multo secus nostri ab eadem uoce, sed ab alia
littera (uox earum nòn mè, sed be sonare uidetur),
oues baelare uocem efferentes è quo post balare dicunt
extrita littera, ut in multis. quod sì apud antiquos
nòn magnae dignitatis pecus esset, in caelo describendo astrologi nòn appellassent eorum uocabulis
signa, quae nòn modo nòn dubitarunt ponere, sed etiam
ab iis principibus duodecim signa multi numerant,
ab ariete et tauro, cum ea praeponerent apollini et
herculi. ii enim dei ea secuntur, sed appellantur
gemini. nec satis putarunt dè duodecim signis sextam
partem obtinere pecudum nomina, nisi adiecissent,
ut quartam tenerent, capricornum. praeterea à pecuariis addiderunt capram, haedos, canes. an nòn
etiam item in mari terraque ab his regionibus notae
, in mari, quod nominauerunt à capris aegaeum pelagus, ad suriam montem taurum, in sabinis
canterium montem, bosporum unum tracium, alterum cimmerium. nonne in terris multa, ut oppidum
in graecia hippion argos. denique nòn italia à
uitulis, ut scribit piso. romanorum uero populum
à pastoribus esse ortum quis nòn dicit. quis faustulum
nescit pastorem fuisse nutricium, quì romulum et
remum educauit. nòn ipsos quoque fuisse pastores
obtinebit, quod parilibus potissimum condidere urbem.
nòn idem, quod multa etiam nunc ex uetere ìnstituto
bubus et ouibus dicitur, et quod aes antiquissimum
quod est flatum pecore est notatum, et quod, urbs
cum condita est, tauro et uacca qua essent muri et
portae definitum, et quod, populus romanus cum lustratur suouitaurilibus, circumaguntur uerres aries
taurus, et quod nomina multa habemus ab utroque
pecore, à maiore et à minore à minore porcius, ouinius, caprilius. sic à maiore equitius, taurius, asinius et idem cognomina adsignificare quod dicuntur,
ut anni caprae, statili tauri, pomponi uituli, sic à
pecudibus alia multa.

relicum est dè scientia pastorali, dè qua est
dicendum, quod scrofa noster, cui haec aetas defert
rerum rusticarum omnium palmam, quo melius potest,
dicet. cum conuertissent in eum ora omnes, scrofa,
igitur, inquit, est scientia pecoris parandi ac pascendi, ut fructus quam possint maximi capiantur ex
eò, à quibus ipsa pecunia nominata est. nam omnis
pecuniae pecus fundamentum. ea partes habet nouem,	
discretas ter ternas, ut sit una dè minoribus pecudibus, cuius genera tria, oues capra sus, altera dè
pecore maiore, in quo sunt item ad tres species natura discreti, boues asini equi. tertia pars est in pecuaria quae nòn parantur, ut ex iis capiatur fructus,
sed propter eam aut ex ea sunt, muli canes pastores.
harum una quaeque in sè generalis partis habet
minimum nouenas, quarum in pecore parando necessariae
quattuor, alterae in pascendo totidem. praeterea communis una. ita fiunt omnium partes minimum octoginta et una, et quidem necessariae nec paruae. primum ut bonum pares pecus, unum scire oportet, qua
aetate quamque pecudem parare habereque expediat.
itaque in bubulo pecore minoris emitur annicula et
supra decem annorum, quod à bima aut trima fructum
ferre incipit neque longius post decimum annum procedit. nam prima aetas omnis pecoris et extrema	
sterilis. è quattuor primis altera pars est cognitio
formae unius cuiusque pecudis qualis sit. magni enim
interest, cuius modi quaeque sit, ad fructum. ita potius
bouem emunt cornibus nigrantibus quam albis, capram
amplam quam paruam, sues procero corpore, capitibus
ut sint paruis. tertia pars est, quo sit seminio quaerendum. hoc nomine enim asini arcadici in graecia
nobilitati, in italia reatini, usque eò ut mea memoria
asinus uenierit sestertiis milibus sexaginta et unae
quadrigae romae cònstiterint quadringentis milibus.
quarta pars est dè iure in parando, quem ad modum	
quamque pecudem emi oporteat ciuili iure. quod enim
alterius fuit, id ut fiat meum, necesse est aliquid intercedere, neque in omnibus satis est stipulatio aut
solutio nummorum ad mutationem domini. in emptione alias stipulandum sanum esse, alias è sano pecore,
alias neutrum. alterae partes quattuor sunt, cum iam
emeris, obseruandae, dè pastione, dè fetura, dè nutricatu, dè sanitate. pascendi primus locus quì est, eius
ratio triplex, in qua regione quamque potissimum
pascas et quando et quì, ut capras in montuosis potius locis fruticibus quam in herbidis campis,
equas contra. neque eadem loca aestiua et hiberna
idonea omnibus ad pascendum. itaque greges ouium
longe abiguntur ex apulia in samnium aestiuatum
atque ad publicanum profitentur, ne, sì ìnscriptum
pecus pauerint, lege cènsoria committant. muli è rosea	
campestri aestate exiguntur in †burbures altos montes.
quì potissimum quaeque pecudum pascatur, habenda
ratio, nec solum quod faeno fit satura equa aut bos,
cum sues hoc uitent et quaerant glandem, sed quod
hordeum et faba interdum sit quibusdam obiciendum
et dandum bubus lupinum et lactariis medica et cutisum. praeterea quod ante admissuram diebus triginta
arietibus ac tauris datur plus cibi, ut uires habeant,
feminis bubus demitur, quod macescentes melius concipere dicuntur. secunda pars est dè fetura. nunc	
appello feturam à conceptu ad partum. hi enim praegnationis primi et extremi fines. quà rè primum uidendum dè admissione, quo quaeque tempore ut ineant
facere oporteat. nam ut suillo pecori à fauonio ad
aequinoctium uernum putant aptum, sic ouillo ab
arcturi occasu usque ad aquilae occasum. praeterea
habenda ratio, quanto antequam incipiat admissura
fieri mares à feminis secretos habeant, quod fere in
omnibus binis mènsibus ante faciunt et armentarii et
opiliones. altera pars est, in fetura quae sint obseruanda, quod alia alio tempore parere solet. equa
enim uentrem fert duodecim mènses, uacca decem,
ouis et capra quinos, sus quattuor. in fetura res incredibilis est in hispania, sed est uera, quod in lusitania ad oceanum in ea regione, ubi est oppidum
olisippo, monte tagro quaedam è uento concipiunt
certo tempore equae, ut hic gallinae quoque solent,
quarum oua hupenemia appellant. sed ex his equis
quì nati pulli, nòn plus triennium uiuont. quae nata
sunt matura et corda, ut pure et molliter stent uidendum et ne obterantur. dicuntur agni cordi, quì
post tempus nascuntur ac remànserunt in uoluis intimis * * * uocant corion, à quo cordi appellati. tertia
res est, in nutricatu quae obseruari oporteat, in quo
quot diebus matris sugant mammam et id quo tempore et ubi. et sì parum habet lactis mater, ut subiciat sub alterius mammam, quì appellantur subrumi,
id est sub mamma. antiquo enim uocabulo mamma
rumis, ut opinor. fere ad quattuor mènses à mamma
nòn diiunguntur agni, haedi tres, porci duo. è quis
quì iam puri sunt ad sacrificium, ut immolentur, olim
appellati sacres, quos appellat plautus cum ait
quanti sunt porci sacres. sic boues altiles ad sacrificia
publica saginati dicuntur opimi. quarta pars est dè
sanitate, res multiplex ac necessaria, quod morbosum
pecus est uitiosum, et quoniam nòn ualet, saepe magna
adficiuntur calamitate. cuius scientiae genera duo,
ut in homine, unum ad quae adhibendi medici, alterum quae ipse etiam pastor diligèns mederi possit.
eius partes sunt tres. nam animaduertendum, quae
cuiusque morbi sit causa, quaeque signa earum causarum sint, et quae quemque morbum ratio curandi
sequi debeat. fere morborum causae erunt, quod laborant propter aestus aut propter frigora, nec nòn etiam
propter nimium laborem aut contra nullam
exercitationem, aut sì, cum exercueris, statim sine
interuallo cibum aut potionem dederis. signa autem
sunt, ut eorum quie labore febrem habent adapertum os umido spiritu crebro et corpore calido.
curatio autem, cum hic est morbus, haec. perfunditur
aqua et perunguitur oleo et uino tepefacto, et item
cibo sustinetur, et inicitur aliquid, ne frigus laedat.
sitienti aqua tepida datur. sì hoc genus rebus nòn
proficitur, demittitur sanguis, maxime è capite. item
ad alios morbos aliae causae et alia signa, in omni
pecore quae scripta habere oportet magistrum pecoris.
relinquitur nonum quod dixi, dè numero, utriusque
partis commune. nam et quì parat pecus necesse est
cònstituat numerum, quot greges et quantos sit pasturus, ne aut saltus desint aut supersint et ideo fructus
dispereant. praeterea scire oportet, in grege quot
feminas habeat, quae parere possint, quot arietes,
quot utriusque generis suboles, quot reiculae sint alienandae. in alimoniis, sì sunt plures nati, ut quidam
faciunt, sequendum ut quosdam subducas, quae res
facere solet ut reliqui melius crescant.

uide, inquit atticus, ne te fallat et nouenae istae.
partes nòn exeant extra pecoris minoris ac maioris
nomen. quo pacto enim erunt in mulis et pastoribus
nouenae partes, ubi nec admissurae nec feturae obseruantur. in canibus enim uideo posse dici. sed do
etiam in hominibus posse nouenarium retineri numerum, quod in hibernis habent in uillis mulieres, quidam etiam in aestiuis, et id pertinere putant, quo
facilius ad greges pastores retineant, et puerperio
familiam faciunt maiorem et rem pecuariam fructuosiorem. sic, inquam, numerus nòn est ut sit ad
amussim, ut nòn est, cum dicimus mille naues isse
ad troiam, centumuirale esse iudicium romae. quà rè
deme, sì uis, duas res dè mulis, admissuram et parturam. uaccius, parturam. inquit, proinde ut nòn
aliquotièns dicatur romae peperisse mulam. cui ego
ut succinerem, subicio magonem et Dionusium scribere, mula et equa cum conceperint, duodecimo mènse
parere. quà rè nòn, sì hic in italia cum peperit mula
sit portentum, adsentiri omnes terras. neque enim
hirundines et ciconiae, quae in italia pariunt, in omnibus terris pariunt. nòn scitis palmulas careotas
surias parere in iudaea, in italia nòn posse. sed
scrofa, sì exigere mauis sine mulorum fetura et nutricatu numerum octoginta et unum, est quì expleas
duplicem istam lacunam, quod extraordinariae fructum
species duae accedunt magnae, quarum una est tònsura, quod oues ac capras detondunt aut uellunt.
altera, quae latius patet, dè lacte et caseo, quam
scriptores graeci separatim τυροποιίαν appellauerunt
ac scripserunt dè ea re permulta.

 sed quoniam nos nostrum pènsum absoluimus ac.
limitata est pecuaria quaestio, nunc rursus uos reddite
nobis, ò epirotae, dè una quaque re, ut uideamus,
quid pastores à pergamide maledoue potis sint. atticus, quì tunc titus pomponius, nunc quintus caecilius
cognomine eodem, ego opinor, inquit, incipiam primus,
quoniam in mè uidere coniecisse oculos, et dicam dè
primigenia pecuaria. è feris enim pecudibus primum
dicis oues conprehènsas ab hominibus ac mànsuefactas.
has primum oportet bonas emere, quae ita ab aetate,
sì neque uetulae sunt neque merae agnae, quod alterae
nondum, alterae iam nòn possunt dare fructum.
sed ea melior aetas, quam sequitur spes, quam ea
quam mors. dè forma ouem esse oportet corpore
amplo, quae lana multa sit et molli, uillis altis et
dènsis toto corpore, maxime circum ceruicem et collum, uentrem quoque ut habeat pilosum. itaque quae
id nòn habent, maiores nostri apicas appellabant ac
reiciebant. esse oportet cruribus humilibus. caudis
obseruate ut sint in italia prolixis, in suria breuibus.
in primis uidendum ut boni seminis pecus habeas. id
fere ex duabus rebus potest animaduerti, ex forma et
progenie. ex forma, sì arietes sint fronte lana uestiti
bene, tortis cornibus pronis ad rostrum, rauis oculis,
lana opertis auribus, ampli, pectore et scapulis et
clunibus latis, cauda lata et longa. animaduertendum
quoque lingua ne nigra aut uaria sit, quod fere quì
eam habent nigros aut uarios procreant agnos. ex
progenie autem animaduertitur, sì agnos procreant
formosos. in emptionibus iure utimur eò, quo lex
praescripsit. in ea enim alii plura, alii pauciora excipiunt. quidam enim pretio facto in singulas oues,
ut agni cordi duo pro una oue adnumerentur, et sì
quoi uetustate dentes absunt, item binae pro singulis
ut procedant. dè reliquo antiqua fere formula utuntur.
cum emptor dixit tanti sunt mi emptae. et ille respondit sunt et expromisit nummos, emptor stipulatur
prisca formula sic, illasce oues, qua dè re agitur,
sanas recte esse, uti pecus ouillum, quod recte sanum
est extra luscam surdam minam, id est uentre glabro,
neque dè pecore morboso esse habereque recte licere,
haec sic recte fieri spondesne. cum id factum est,
tamen grex dominum nòn mutauit, nisi sì est adnumeratum. nec nòn emptor pote ex empto uendito
illum damnare, sì nòn tradet, quamuis nòn soluerit
nummos, ut ille emptorem simili iudicio, sì nòn reddit
pretium.

dè alteris quattuor rebus deinceps dicam, dè
pastione, fetura, nutricatu, sanitate. primum prouidendum ut totum annum recte pascantur intus et
foris. stabula idoneo loco ut sint, ne uentosa, quae
spectent magis ad orientem quam ad meridianum
tempus. ubi stent, solum oportet esse eruderatum et
procliuum, ut euerri facile possit ac fieri purum. nòn
enim solum ea uligo lanam corrumpit ouium, sed
etiam ungulas, ac scabras fieri cogit. cum aliquot
dies steterunt, subicere oportet uirgulta alia, quo
mollius requiescant purioresque sint. libentius enim
ita pascuntur. faciendum quoque saepta secreta ab
aliis, quo incientes secludere possis, item quo corpore aegro. haec magis ad uillaticos greges animaduertenda. contra illae in saltibus quae pascuntur et
à tectis absunt longe, portant secum crates aut retia,
quibus cohortes in solitudine faciant, ceteraque utènsilia. longe enim et late in diuersis locis pasci solent,
ut multa milia absint saepe hibernae pastiones ab
aestiuis. ego uero scio, inquam. nam mihi greges in
apulia hibernabant, quì in reatinis montibus aestiuabant, cum inter haec bina loca, ut iugum continet
sirpiculos, sic calles publicae distantes pastiones. eaeque ibi, ubi pascuntur in eadem regione, tamen temporibus distinguntur, aestate quod cum prima luce
exeunt pastum, propterea quod tunc herba ruscida
meridianam, quae est aridior, iucunditate praestat.
sole exorto potum propellunt, ut redintegrantes rursus
ad pastum alacriores faciant. circiter meridianos aestus,	
dum deferuescant, sub umbriferas rupes et arbores patulas subigunt, quaad refrigeratur. aere uespertino
rursus pascunt ad solis occasum. ita pascere pecus
oportet, ut auerso sole agat. caput enim maxime ouis
molle est. ab occasu paruo interuallo interposito ad
bibendum adpellunt et rursus pascunt, quaad contenebrauit. iterum enim tum iucunditas in herba redintegrabit. haec à uergiliarum exortu ad aequinoctium
autumnale maxime obseruant. quibus in locis messes	
sunt factae, inigere est utile duplici dè causa, quod
et caduca spica saturantur et obtritis stramentis et
stercoratione faciunt in annum segetes meliores. reliquae pastiones hiberno ac uerno tempore hoc mutant,
quod pruina iam exalata propellunt in pabulum et
pascunt diem totum ac meridiano tempore semel agere
potum satis habent.

 quod ad pastiones attinet, haec fere sunt. quod.
ad feturam, quae dicam. arietes, quibus sis usurus
ad feturam, bimestri tempore ante secernendum et
largius pabulo explendum. cum redierunt ad stabula
è pastu, hordeum sì est datum, firmiores fiunt ad laborem sustinendum. tempus optimum ad admittendum ab arcturi occasu ad aquilae occasum, quod quae
postea concipiuntur, fiunt uegrandes atque imbecillae.
ouis praegnas est diebus cl. itaque fit partus exitu	
autumnali, cum aer est modice temperatus et primitus
oritur herba imbribus primoribus euocata. quam diu
admissura fit, eadem aqua uti oportet, quod commutatio et lanam facit uariam et corrumpit uterum.
cum omnes conceperunt, rursus arietes secernendi. iam
factis praegnatibus quod sunt molesti, obsunt. neque
pati oportet minores quam bimas saliri, quod neque
natum ex his idoneum est, neque nòn ipsae fiunt deteriores. et nòn meliores quam trimae admissae. deterrent ab saliendo, et fiscellas è iunco aliaue qua re
quod alligant ad naturam. commodius seruantur, sì
secretas pascunt.
in nutricatu, cum parere coeperunt, inigunt in	
stabula, eaque habent ad eam rem seclusa, ibique
nata recentia ad ignem prope ponunt, quaad conualuerunt. biduum aut triduum retinent, dum adcognoscant matrem agni et pabulo sè saturent. deinde
matres cum grege pastum prodeunt, retinent agnos,
ad quos cum reductae ad uesperum, aluntur lacte et
rursus discernuntur, ne noctu à matribus conculcentur.
hoc item faciunt mane, antequam matres in pabulum
exeant, ut agni satulli fiant lacte. circiter decem dies
cum praeterierunt, palos offigunt et ad eòs alligant
libro aut qua alia re leui distantes, ne toto die cursantes inter sè teneri delibent aliquid membrorum.
sì ad matris mammam nòn accedet, admouere oportet
et labra agni unguere buturo aut adipe suilla et olfacere labra lacte. diebus post paucis obicere iis
uiciam molitam aut herbam teneram, antequam exeunt
pastum et cum reuerterunt. et sic nutricantur, quaad	
facti sunt quadrimestres. intereà matres eorum iis
temporibus nòn mulgent quidam. quì id melius, omnino perpetuo, quod et lanae plus ferunt et agnos
plures. cum depulsi sunt agni à matribus, diligentia
adhibenda est, ne desiderio senescant. itaque deliniendum in nutricatu pabuli bonitate et à frigore et aestu
ne quid laboret curandum. cum obliuione iam lactis	
nòn desiderat matrem, tum denique conpellendum in
gregem ouium. castrare oportet agnum nòn minorem
quinque mènsum, neque antequam calores aut frigora
sè fregerunt. quos arietes summittere uolunt, potissimum eligunt ex matribus, quae geminos parere solent. pleraque similiter faciendum in ouibus pellitis,
quae propter lanae bonitatem, ut sunt tarentinae et
atticae, pellibus integuntur, ne lana inquinetur, quo
minus uel ìnfici recte possit uel lauari ac putari. harum praesepia ac stabula ut sint pura maiorem adhibent diligentiam, quam hirtis. itaque faciunt lapide strata,urina necubi in stabulo cònsistat.
his quaecumque lubenter uescuntur, ut folia ficulnea
et palea, uinacea, furfures, obiciuntur modice, ne parum
aut nimium saturentur. utrumque enim ad corpus
alendum inimicum, ut maxime amicum cutisum et
medica. nam et pingues facit facillime et genit lacte.

dè sanitate sunt multa. sed ea, ut dixi, in libro
scripta magister pecoris habet, et quae opus ad medendum, portat secum. relinquitur dè numero, quem
faciunt alii maiorem, alii minorem. nulli enim huius
moduli naturales. illut fere omnes in epiro facimus,
ne minus habeamus in centenas oues hirtas singulos
homines, in pellitas binos.
cui cossinius, quoniam satis balasti, inquit, ò
faustule noster, accipe à mè cum homerico melantio
cordo dè capellis, et quem ad modum breuiter
oporteat dicere, disce. quì caprinum gregem cònstituere uolt, in eligendo animaduertat oportet primum
aetatem, ut eam paret, quae iam ferre possit fructum,
et dè iis eam potius, quae diutius. nouella enim
quam uetus utilior. dè forma uidendum ut sint firmae,
magnae, corpus leue ut habeant, crebro pilo, nisi sì
glabrae sunt (duo enim genera earum). sub rostro
duas ut mammulas pènsiles habeant, quod eae fecundiores. ubere sint grandiore, ut et lac multum et
pingue habeant pro portione. hircus molliori et potissimum pilo albo ac ceruice et collo breui, gurgulione longiore. melior fit grex, sì nòn est ex collectis
conparatus, sed ex cònsuetis una. dè seminio dico
eadem, quae atticus in ouibus. hoc aliter, ouium
semen tardius esse, quo eae sint placidiores. contra
caprile mobilius esse, dè quarum uelocitate in originum
libro cato scribit haec. in sauracti et fiscello
caprae ferae sunt, quae saliunt è saxo pedes plus
sexagenos. oues enim, quas pascimus, ortae sunt ab
ouibus feris. sic quas alimus caprae à capris feris
ortae, à quis propter italiam caprasia ìnsula est
nominata. dè capris quod meliore semine eae quae
bis pariant, ex his potissimum mares solent summitti
ad admissuras. quidam etiam dant operam ut ex
ìnsula melia capras habeant, quod ibi maximi ac pulcerrimi existimantur fieri haedi. dè emptione aliter
dico atque fit, quod capras sanas sanus nemo promittit. numquam enim sine febri sunt. itaque stipulantur paucis exceptis uerbis, ac manilius
scriptum reliquit sic. illasce capras hodie recte esse et
bibere posse habereque recte licere, haec spondesne. dè
quibus admirandum illut, quod etiam arcelaus
scribit. nòn ut reliqua animalia naribus, sed auribus
spiritum ducere solere pastores curiosiores aliquot dicunt.

 dè alteris quattuor quod est dè pastu, hoc dico
stabulatur pecus melius, ad hibernos exortos sì spectat,
quod est alsiosum. id, ut pleraque, lapide aut testa
substerni oportet, caprile quo minus sit uliginosum
ac lutulentum. foris cum est pernoctandum, item in
eandem partem caeli quae spectent saepta oportet
substerni uirgultis, ne oblinantur. nòn multo aliter
tuendum hoc pecus in pastu atque ouillum, 
tamen habent sua propria quaedam, quod potius siluestribus saltibus delectantur quam pratis. studiose
enim dè agrestibus fruticibus pascuntur atque in locis cultis uirgulta carpunt. itaque à carpendo caprae
nominatae. ab hoc in lege locationis fundi excipi
solet, ne colonus capra natum in fundo pascat. harum
enim dentes inimici sationi, quas etiam astrologi ita
receperunt in caelum, ut extra lembum duodecim signorum excluserint. sunt duo haedi et capra nòn longe
à tauro. quod ad feturam pertinet, desistente autumno
exigunt à grege in campo hircos in caprilia, item ut
in arietibus dictum. quae concepit, post quartum
mènsem reddit tempore uerno. in nutricatu haedi,
trimestres cum sunt facti, tum submittuntur et in
grege incipiunt esse. quid dicam dè earum sanitate,
quae numquam sunt sanae. nisi tamen illud unum,
quaedam scripta habere magistros pecoris, quibus remediis utantur ad morbos quosdam earum ac uulneratum corpus, quod usu uenit iis saepe, quod inter sè
cornibus pugnant atque in spinosis locis pascuntur.
relinquitur dè numero, quì in gregibus est minor caprino quam in ouillo, quod caprae lasciuae et quae
dispargant sè. contra oues quae sè congregent ac condènsent in locum unum. itaque in agrò gallico greges
plures potius faciunt quam magnos, quod in magnis
cito existat pestilentia, quae ad perniciem eum perducat. satis magnum gregem putant esse circiter
quinquagenas. quibus assentiri putant id quod usu
uenit gaberio, equiti romano. is enim cum in suburbano mille iugerum haberet et à caprario quodam,
quì adduxit capellas ad urbem decem, sibi in dies
singulos denarios singulos dare audisset, coegit mille
caprarum, speràns sè capturum dè praedio in dies
singulos denarium mille. tantum enim fefellit, ut
breui omnes amiserit morbo. contra in sallentinis
et in casinati ad centenas pascunt. dè maribus et
feminis idem fere discrimen, ut alii ad denas capras
singulos parent hircos, ut ego. alii etiam ad quindecim, ut menas. nòn nulli etiam, ut murrius, ad
uiginti.

sed quis è portu post italico prodit ac dè suillo.
pecore expedit. tametsi scrofam potissimum dè ea re
dicere oportere cognomen eius significat. cui tremelius, ignorare, inquit, uidere, cur appeller scrofa.
itaque ut etiam hi propter te sciant, cognosce meam
gentem suillum cognomen nòn habere, nec mè esse
ab eumaeo ortum. auus meus primum appellatus
est scrofa, quì quaestor cum esset licinio neruae
praetori in macedonia prouincia relictus , quì
praeesset exercitui, dum praetor rediret, hostes, arbitrati occasionem sè habere uictoriae, inpressionem
facere coeperunt in castra. auos, cum cohortaretur
milites ut caperent arma atque exirent contra, dixit
celeriter sè illòs, ut scrofa porcos, disiecturum, id quod
fecit. nam eò proelio hostes ita fudit ac fugauit, ut
eò nerua praetor imperator sit appellatus, auus cognomen inuenerit ut diceretur scrofa. itaque proauos
ac superiores dè tremeliis nemo appellatus scrofa,
nec minus septimus sum deinceps praetorius in gente
nostra. nec tamen defugio quin dicam quae scio dè
suillo pecore. agri enim culturae ab initio fui studiosus, nec dè pecore suillo mihi et uobis, magnis
pecuariis, ea res nòn est communis. quis enim fundum colit nostrum, quin sues habeat, et quì nòn audierit patres nostros dicere ignauum et sumptuosum
esse, quì succidiam in carnario suspenderit potius ab
laniario quam è domestico fundo.
ergo quì suom gregem uolt habere idoneum,
eligere oportet primum bona aetate, secundo bona
forma (ea est cum amplitudine membrorum, praeterquam pedibus capite). unicoloris potius quam uarias.
cum haec eadem ut habeant uerres uidendum, tum
utique sint ceruicibus amplis. boni seminis sues animaduertuntur à facie et progenie et regione caeli. à
facie, sì formosi sunt uerris et scrofa. à progenie, sì
porcos multos pariunt. à regione, sì potius ex his
locis, ubi nascuntur amplae quam exiles, pararis. emi
solent sic. illasce sues sanas esse habereque
recte licere noxisque praestari neque dè pecore morboso
esse spondesne. quidam adiciunt perfunctas esse à
febri et à foria.

 in pastu locus huic pecori aptus uliginosus, quod
delectatur nòn solum aqua sed etiam luto. itaque
ob eam rem aiunt lupos, cum sint nancti sues, trahere
usque ad aquam, quod dentes feruorem carnis ferre
nequeant. hoc pecus alitur maxime glande, deinde
faba et hordeo et cetero frumento, quae res nòn
modo pinguitudinem efficiunt, sed etiam carnis iucundum
saporem. pastum exigunt aestate mane et, antequam
aestus incipiat, subigunt in umbrosum locum, maxime
ubi aqua sit. post meridiem rursus lenito feruore pascunt. hiberno tempore nòn prius exigunt pastum,
quam pruina euanuit ac conliquefacta est glacies. ad
feturam uerres duobus mènsibus ante secernendi. optimum ad admissuram tempus à fauonio ad aequinoctium uernum. ita enim contingit ut aestate pariat.
quattuor enim mènses est praegnas et tunc parit, cum
pabulo abundat terra. neque minores admittendae
quam anniculae. melius uiginti mènses expectare, ut
bimae pariant. cum coeperunt, id facere dicuntur
usque ad septimum annum recte. admissuras cum
faciunt,prodigunt in lutosos limites ac lustra, ut
uolutentur in luto, quae enim illorum requies, ut
lauatio hominis. cum omnes conceperunt, rursus segregant uerres. uerris octo mènsum incipit salire,
permanetut id recte facere possit ad trimum,
deinde it retro, quaad peruenit ad lanium. hic enim
conciliator suillae carnis datus populo.
sus graece dicitur ὗς, olim θῦς dictus ab illo
uerbo quod dicunt θύειν, quod est immolare. ab suillo
enim genere pecore immolandi initium primum sumptum uidetur, cuius uestigia, quod initiis cereris porci
immolantur, et quod initiis pacis, foedus cum feritur,
porcus occiditur, et quod nuptiarum initio antiqui
reges ac sublimes uiri in etruria in coniunctione
nuptiali noua nupta et nouus maritus primum porcum
immolant. prisci quoque latini, etiam graeci in italia
idem factitasse uidentur. nam et nostrae mulieres,
maxime nutrices, naturam qua feminae sunt in uirginibus appellant porcum, et graecae coeron, significantes esse dignum ìnsigne nuptiarum. suillum pecus
donatum ab natura dicunt ad epulandum. itaque
iis animam datam esse proinde ac salem, quae seruaret carnem. è quis succidias galli optimas et maximas facere cònsuerunt. optimarum signum, quod
etiam nunc quotannis è gallia adportantur romam pernae comacinae et cauarae et petasones. dè magnitudine	
gallicarum succidiarum cato scribit his uerbis.
in italia ìnsubres terna atque quaterna milia †aulia
succidia uere sus usque adeo pinguitudine crescere
solet, ut sè ipsa stàns sustinere nòn possit neque progredi usquam. itaque eas siquis quo traicere uolt,
in plaustrum inponit. in hispania ulteriore in lusitania sus cum esset occisus, atilius hispaniènsis, minime mendax et multarum rerum peritus
in doctrina, dicebat l. uolumnio senatori missam esse
offulam cum duabus costis, quae penderet tres et
uiginti pondo, eiusque suis à cute ad os pedem et
tres digitos fuisse. cui ego, nòn minus res admiranda	
cum mi esset dicta in arcadia, scio mè isse spectatum suem, quae prae pinguitudine carnis nòn modo
surgere nòn posset, sed etiam ut in eius corpore sorex
exesa carne nidum fecisset et peperisset mures. hoc
etiam in †uineta factum accepi.

sus ad feturam quae sit fecunda, animaduertunt.
fere ex primo partu, quod nòn multum in reliquis
mutat. in nutricatu, quam porculationem appellant,
binis mènsibus porcos sinunt cum matribus. secundo,
 cum iam pasci possunt, secernunt. porci, quì
nati hieme, fiunt exiles propter frigora et quod matres
aspernantur propter exiguitatem lactis, quod dentibus
sauciantur propterea mammae. scrofa in sua quaeque
hara suos alat oportet porcos, quod alienos nòn
aspernatur et ideo, sì conturbati sunt in fetura, fit
deterior. natura diuisus earum annus bifariam, quod bis	
parit in anno. quaternis mènsibus fert uentrem, binis
nutricat. haram facere oportet circiter trium pedum
altam et latam amplius paulo, ea altitudine abs terra,
ne, dum exilire uelit praegnas, abortet. altitudinis modus sit, ut subulcus facile circumspicere possit nequi
porcellus à matre opprimatur, et ut facile purigare possit cubile. in haris ostium esse oportet et limen ìnferius altum palmipedale, ne porci, ex hara cum mater
prodit, trànsilire possint. quotiènscumque haras subulcus	
purgat, totièns harenam inicere oportet, aut quid item
quod exsugat umorem in singulas haras inicere debet.
et cum peperit, largiore cibatu sustentare, quo facilius
lac suppeditare possit.quibus hordei circiter binas libras aqua madefactas dare solent, quod quidam
duplicant, ut sit mane et uesperi, sì alia quae obiciant
nòn habuerint. cum porci depulsi sunt à mamma, à
quibusdam deliti appellantur neque iam lactantes dicuntur, quì à partu decimo die habentur puri, et ab
eò appellantur ab antiquis sacres, quod tum ad sacrificium idonei dicuntur primum. itaque aput plautum in
menaecimis, cum ìnsanum quem putat, ut pietur,
in oppido epidamno interrogat quanti hic porci sunt
sacres. sì fundus ministrat, dari solent uinacea ac
scopi ex uuis. amisso nomine lactantes dicuntur nefrendes ab eò, quod nondum fabam frendere possunt,
id est frangere. porcus graecum est nomen antiquom,
sed obscuratum, quod nunc eum uocant coeron. in
eorum partu scrofae bis die ut bibant curant lactis
causa. parere dicunt oportere porcos, quot mammas
habeat. sì minus pariat, fructuariam idoneam nòn
esse. sì plures pariat, esse portentum. in quo illud	
antiquissimum fuisse scribitur, quod sus aeneae lauini
triginta porcos peperit albos. itaque quod portenderit
factum, post tricesimum annum ut lauiniènses condiderint oppidum albam. huius suis ac porcorum
etiam nunc uestigia apparent, quod et simulacra eorum ahenea etiam nunc in publico posita, et
corpus matris ab sacerdotibus, quod in salsura fuerit,
demònstratur. nutricare octonos porcos paruolos primo
possunt. incremento facto à peritis dimidia pars remoueri solet, quod neque mater potest subferre lac,
neque congenerati alescendo roborari. à partu decem
diebus proximis nòn producunt ex haris matrem, praeterquam potum. praeteritis decem diebus sinunt exire
pastum in propincum locum uillae, ut crebro reditu
lacte alere possint porcos. cum creuerunt, patiuntur
sequi matrem pastum domique secernunt à matribus
ac seorsum pascunt, ut desiderium ferre possint parentis nutricis, quod decem diebus assecuntur. subulcus debet cònsuefacere, omnia ut faciant ad bucinam.
primo cum incluserunt, cum bucinatum est, aperiunt,
ut exire possint in eum locum, ubi hordeum fusum
in longitudine. sic enim minus disperit, quam sì
in aceruo positum, et plures facilius accedunt. ideo
ad bucinam conuenire dicuntur, ut siluestri loco dispersi
ne dispereant. castrantur uerres commodissime anniculi, utique ne minores quam semestres. quo facto
nomen mutant atque è uerribus dicuntur maiales. dè
sanitate suom unum modo exempli causa dicam. porcis
lactentibus sì scrofa lac nòn potest suppeditare, triticum frictum dari oportet (crudum enim soluit aluom)
uel hordeum obici ex aqua, quaad fiant trimestres.
dè numero in centum sues decem uerres satis esse
putant. quidam etiam hinc demunt. greges 
inaequabiles habent. sed ego modicum puto centenarium. aliquot maiores faciunt, ita ut ter quinquagenos habeant. porcorum gregem alii duplicant, alii
etiam maiorem faciunt. minor grex quam maior minus
sumptuosus, quod comites subulcus pauciores quaerit.
itaque gregis numerum pastor ab sua utilitate cònstituit, nòn ut quot uerres habeat. id enim ab natura
sumendum.

haec hic. at quintus lucienus senator, homo.
quamuis humanus ac iocosus, introièns, familiaris omnium nostrum, sunepirotae, inquit, χαίρετε. scrofam
enim et uarronem nostrum, ποιμένα λαῶν,
mane salutaui. cum alius eum salutasset, alius conuiciatus esset, quì tam sero uenisset ad cònstitutum,
uidebo iam uos, inquit, balatrones, et hoc adferam
meum corium et flagra. tù uero, murri, ueni mi aduocatus, dum asses soluo †palibus, sì postea à mè
repetant, ut testimonium perhibere possis. atticus
murrio, narra isti, inquit, eadem, quì sermones sint
habiti et quid reliqui sit, ut ad partes paratus ueniat.
nos intereà secundum actum dè maioribus adtexamus.
in quo quidem, inquit uaccius, meae partes, quoniam
boues ibi. quà rè dicam, dè bubulo pecore quam acceperim scientiam, ut, siquis quid ignorat, discat.
siquis scit, nuncubi labar obseruet. uide quid agas,
inquam, uacci. nam bos in pecuaria maxima debet
esse auctoritate, praesertim in italia, quae à bubus nomen
habere sit existimata. graecia enim antiqua, ut scribit
timaeus, tauros uocabat italos, à quorum
multitudine et pulcritudine et fetu uitulorum italiam
dixerunt. alii scripserunt, quod ex sicilia hercules
persecutus sit eò nobilem taurum, quì diceretur italus.
hic socius hominum in rustico opere et cereris minister, ab hoc antiqui manus ita abstineri uoluerunt,
ut capite sanxerint, siquis occidisset. qua in re testis
attice, testis peloponnesos. nam ab hoc pecore atenis
buzuges nobilitatus, argis bomagiros. noui, inquit
ille, maiestatem boum et ab his dici pleraque magna,
ut busucon bupaeda bulimon boopin, uuam quoque
bumammam. praeterea scio hunc esse, in quem potissimum iuppiter sè conuertit, cum exportauit per
mare è poenice amàns europam. hunc esse, quì filios
neptuni à menalippa seruarit, ne in stabulo ìnfantes
grex boum obtereret. denique ex hoc putrefacto nasci
dulcissimas apes, mellis matres, à quo eas graeci
bugenes appellant. et hunc †plautium locutum esse
latine quam hirrum praetorem renuntiatum romam
in senatum scriptum habemus. sed bono animo es,
nòn minus satisfaciam tibi, quam quì bugoniam scripsit.

primum in bubulo genere aetatis gradus dicuntur
quattuor, prima uitulorum, secunda iuuencorum, tertia
bouum nouellorum, quarta uetulorum. discernuntur
in prima uitulus et uitula, in secunda iuuencus et
iuuenca, in tertia et quarta taurus et uacca. quae
sterilis est uacca, taura appellata. quae praegnas,
horda. ab eò in fastis dies hordicidia nominatur,
quod tum hordae boues immolantur. quì gregem armentorum emere uolt, obseruare debet primum, ut
sint eae pecudes aetate potius ad fructos ferendos
integrae quam iam expartae. ut sint bene conpositae,
ut integris membris, oblongae, amplae, nigrantibus
cornibus, latis frontibus, oculis magnis et nigris, pilosis
auribus, conpressis malis subsimae, ne gibberae, spina
leuiter remissa, apertis naribus, labris subnigris, ceruicibus crassis ac longis, à collo palea demissa, corpore bene costato, latis umeris, bonis clunibus, codam
profusam usque ad calces ut habeant, ìnferiorem partem
frequentibus pilis subcrispam, cruribus potius minoribus rectis, genibus eminulis distantibus inter sè,
pedibus nòn latis, neque ingredientibus quì displudantur, nec cuius ungulae diuarent, et cuius ungues
sint leues et pares, corium attactu nòn asperum ac
durum, colore potissimum nigro, deinde robeo, tertio
heluo, quarto albo. mollissimus enim hic, ut durissimus primus. dè mediis duobus prior quam posterior
in eò prior, utrique plures quam nigri et albi. neque
nòn praeterea ut mares seminis boni sint, quorum et
forma est spectanda, et quì ex his orti sunt respondent ad parentum speciem. et praeterea quibus regionibus nati sint refert. boni enim generis in italia plerique gallici ad opus, contra nugatori ligusci. trànsmarini epirotici nòn solum meliores totius graeciae,
sed etiam quam italiae. tametsi quidam dè italicis,
quos propter amplitudinem praestare dicunt,
uictimas faciunt atque ad deorum seruant supplicia,
quì sine dubio ad res diuinas propter dignitatem amplitudinis et coloris praeponendi. quod eò magis fit,
quod albi in italia nòn tam frequentes quam
in tracia ad μέλανα κόλπον, ubi alio colore pauci.
eòs quom emimus domitos, stipulamur sic. illosce boues
sanos esse noxisque praestari. quom emimus indomitos,	
sic. illosce iuuencos sanos recte deque pecore sano
esse noxisque praestari spondesne. paulo uerbosius
haec, quì manili actiones secuntur lanii, quì
ad cultrum bouem emunt. quì ad altaria, hostiae sanitatem nòn solent stipulari.

pascuntur armenta commodissime in nemoribus,
ubi uirgulta et fròns multa. hieme quom hibernant
secundum mare, aestu abiguntur in montes frondosos.
propter feturam haec seruare soleo. ante admissuram	
mènsem unum ne cibo et potione sè inpleant, quod
existimantur facilius macrae concipere. contra tauros
duobus mènsibus ante admissuram herba et palea ac
faeno facio pleniores et à feminis secerno. habeo
tauros totidem, quot atticus, ad matrices lxx duo,
unum anniculum, alterum bimum. haec secundum
astri exortum facio, quod graeci uocant luran, fidem
nostri. tum denique tauros in gregem redigo. mas	
an femina sit concepta, significat descènsu taurus, quom
init , quod, sì mas est, in dexteriorem partem abit.
sì femina, in sinisteriorem. cur hoc fiat, uos uideritis, inquit mihi, quì aristotelem legitis. nòn
minores oportet inire bimas, ut trimae pariant, eò melius,
sì quadrimae. pleraeque pariunt in decem annos, quaedam etiam plures. maxime idoneum tempus ad concipiendum à delpini exortu usque ad dies quadraginta
aut paulo plus. quae enim ita conceperunt, temperatissimo anni tempore pariunt. uaccae enim mènsibus
decem sunt praegnates. dè quibus admirandum scriptum inueni, exemptis testiculis sì statim admiseris
taurum, concipere. eas pasci oportet locis uiridibus
et aquosis. cauere oportet ne aut angustius stent
aut feriantur aut concurrant. itaque quod eas aestate
tabani concitare solent et bestiolae quaedam minutae
sub cauda ali, ne concitentur, aliqui solent includere
saeptis. iis substerni oportet frondem aliudue quid
in cubilia, quo mollius conquiescant. aestate ad aquam
appellendum bis, hieme semel. quom parere coeperunt,	
secundum stabula pabulum seruari oportet integrum,
quod egredientes degustare possint. fastidiosae enim
fiunt. et prouidendum, quo recipiunt sè, ne frigidus
locus sit. algor enim eas et famis macescere cogit.
in alimoniis armenticium pecus sic contuendum. lactantes cum matribus ne cubent. obteruntur enim. ad
eas mane adigi oportet, et quom redierunt è pastu. quom
creuerunt uituli, leuandae matres pabulo uiridi obiciendo in praesepiis. item his, ut fere in omnibus
stabulis, lapides substernendi aut quid item, ne ungulae
putrescant. ab aequinoctio autumnali una pascuntur
cum matribus. castrare nòn oportet ante bimum,	
quod difficulter, sì aliter feceris, sè recipiunt. quì
autem postea castrantur, duri et inutiles fiunt. item
ut in reliquis gregibus pecuariis dilectus quotannis
habendus et reiculae reiciundae, quod locum occupant
earum quae ferre possunt fructus. siquae amisit uitulum, ei supponere oportet eòs, quibus nòn satis praebent matres. semestribus uitulis obiciunt furfures
triticios et farinam hordeaceam et teneram herbam
et ut bibant mane et uesperi curant. dè sanitate sunt	
conplura, quae exscripta dè magonis libris armentarium meum crebro ut aliquid legat curo. numerus
dè tauris et uaccis sic habendus, ut in sexaginta unus
sit anniculus, alter bimus. quidam habent aut minorem
aut maiorem numerum. nam apud atticum
duo tauri in septuaginta matribus sunt. numerum
gregum alius facit alium, quidam centenarium modicum putant esse, ut ego. atticus centum uiginti
habet, ut lucienus.

haec ille. at murrius, quì, dum loquitur uaccius,.
cum lucieno redisset, ego, inquit, dè asinis potissimum dicam, quod sum reatinus, ubi optimi et maximi
fiunt, è quo seminio ego hic procreaui pullos et ipsis
arcadibus uendidi aliquotièns. igitur asinorum gregem
quì facere uolt bonum, primum uidendum ut mares
feminasque bona aetate sumat, utrique ut quam diutissime fructum ferre possint. firmos, omnibus partibus honestos, corpore amplo, seminio bono, ex his locis
unde optumi exeunt, quod faciunt, peloponnesi cum
potissimum eòs ex arcadia emant, in italia ex agrò
reatino. nòn enim, sì murenae optimae flutae sunt
in sicilia et helops ad rhodon, continuo hi pisces in
omni mari similes nascuntur. horum genera duo.
unum ferum, quos uocant onagros, ut in prugia et
lucaonia sunt greges multi. alterum mànsuetum, ut
sunt in italia omnes. ad seminationem onagrus idoneus, quod et è fero fit mànsuetus facile et è mànsueto ferus numquam. quod similes parentum genuntur, eligendi et mas et femina cum dignitate ut
sit. in mercando item ut ceterae pecudes emptionibus
et traditionibus dominum mutant, et dè sanitate ac
noxa solet caueri. commode pascuntur farre et furfuribus hordeaceis. admittuntur ante solstitium, ut
eodem tempore alterius anni pariant. duodecimo enim
mènse conceptum semen reddunt. praegnates opere
leuant. uenter enim labore nationem reddit deteriorem.
marem nòn deiungunt ab opere, quod remissione laboris fit deterior. in partu eadem fere obseruant,
quae in equis. secundum partum pullos anno nòn
remouent à matre. proximo anno noctibus patiuntur
esse cum his et leniter capistris aliaue qua re habent
uinctos. tertio anno domare incipiunt ad eas res, ad
quas quisque eòs uolt habere in usu. relinquitur dè
numero, quorum greges nòn sane fiunt, nisi ex eis
quì onera portant, ideo quod plerique diducuntur ad
molas aut ad agri culturam, ubi quid uehendum est,
aut etiam ad arandum, ubi leuis est terra, ut in campania. greges fiunt fere mercatorum, ut eorum quì
è brundisino aut apulia asellis dossuariis comportant
ad mare oleum aut uinum itemque frumentum aut
quid aliut.

lucienus, ego quoque aduenièns aperiam carceres,.
inquit, et equos emittere incipiam, nec solum mares,
quos admissarios habeo, ut atticus, singulos in feminas denas. è quis feminas q. modius equiculus, uir
fortissimus, etiam patre militari, iuxta ac mares habere solebat. horum equorum et equarum greges quì
habere uolunt, ut habent aliqui in peloponneso et
in apulia, primum spectare oportet aetatem, quam praecipiunt sic. uidemus ne sint minores trimae, maiores
decem annorum. aetas cognoscitur et equorum et
fere omnium quì ungulas indiuisas habent et etiam
cornutarum, quod equus triginta mènsibus primum dentes medios dicitur amittere, duo superiores, totidem
ìnferiores. incipientes quartum agere annum itidem
eiciunt et totidem eiciunt proxumos eorum quos amiserunt, et incipiunt nasci, quos uocant columellares.
quinto anno incipiente item eodem modo amittere
binos, cum cauos habeat tum renascentes, ei sexto
anno impleri, septumo omnes habere solet renatos et
completos. hoc maiores quì sunt, intellegi negant
posse, praeterquam cum dentes sint facti brocci et
supercilia cana et sub ea lacunae, ex obseruatu dicunt
eum equom habere annos sedecim. dè forma
esse oportet magnitudine modica, quod nec uastos nec
minutos decet esse, equas clunibus ac uentribus latis.
equos, ad admissuram quos uelis habere, legere
oportet amplo corpore, formosos, nulla parte corporis
inter sè nòn congruenti. qualis futurus sit equus, è
pullo coniectari potest, sì caput habet nòn magnum
nec membris cònfusis sì est, oculis nigris, naribus nòn
angustis, auribus adplicatis, iuba crebra,
fusca, subcrispa subtenuibus saetis, inplicata in dexteriorem partem ceruicis, pectus latum et plenum,
umeris latis, uentre modico, lumbis deorsum uersus
pressis, scapulis latis, spina maxime duplici, sì minus,
nòn extanti, coda ampla subcrispa, cruribus rectis aequalibus intro uersus potius figuratis, genibus rutundis
ne magnis, ungulis duris. toto corpore ut habeat uenas,
quae animaduerti possint, quod quì huiusce modi
sit,cum est aeger, ad medendum adpositus. dè stirpe magni interest qua sint, quod
genera sunt multa. itaque ab hoc nobiles à regionibus
dicuntur, in graecia tessalici equi à tessalia, in
italia ab apulia apuli, ab rosea roseani. equi boni
futuri signa, sì cum gregalibus in pabulo contendit in
currendo aliaue qua re, quo potior sit. sì, cum flumen
trauehundum est gregi, in primis progreditur ac nòn
respectat alios. emptio equina similis fere ac boum
et asinorum, quod eisdem rebus in emptione dominum
mutant, ut in manili actionibus sunt perscripta.

 equinum pecus pascendum in pratis potissimum
herba, in stabulis ac praesepibus arido faeno. cum
pepererunt, hordeo adiecto, bis die data aqua. horum
feturae initium admissionis facere oportet ab aequinoctio uerno ad solstitium, ut partus idoneo tempore
fiat. duodecimo enim mènse die decimo aiunt nasci.
quae post tempus nascuntur, fere uitiosa atque inutilia existunt. admittere oportet, cum tempus anni
uenerit, bis die, mane et uespere, per origam. sic
appellatur quiqui admittit. eò enim adiutante, equa
alligata, celerius admittuntur, neque equi frustra cupiditate inpulsi semen eiciunt. quaad satis sit admitti,
ipsae significant, quod sè defendunt. sì fastidium
saliendi est, scillae medium conterunt cum aqua ad
mellis crassitudinem. tum ea re naturam equae, cum
mènses ferunt, tangunt. contra ab locis equae nares
equi tangunt. tametsi incredibile, quod usu uenit, memoriae mandandum.equus matrem salire cum adduci nòn posset, cum eum capite obuoluto auriga adduxisset et coegisset matrem inire, cum descendenti
dempsisset ab oculis, et ille impetum fecit in eum
ac mordicus interfecit. cum conceperunt equae, uidendum ne aut laborent plusculum aut ne frigidis locis
sint, quod algor maxime praegnatibus obest. itaque
in stabulis et umore prohibere oportet humum, clausa
habere ostia ac fenestras, et inter singulas à praesepibus intericere longorios, quì eas discernant, ne inter
sè pugnare possint. praegnatem neque inplere cibo
neque esurire oportet. alternis quì admittant, diuturniores equas, meliores pullos fieri dicunt, itaque ut
restibiles segetes esse exuctiores, sic quotannis quae
praegnates fiant. in decem diebus secundum partum
cum matribus in pabulum prodigendum, ne ungulas
comburat stercus tenellas. quinquemestribus pullis
factis, cum redacti sunt in stabulum, obiciendum farinam hordeaciam molitam cum furfuribus, et siquid
aliud terra natum libenter edent. anniculis iam factis	
dandum hordeum et furfures, usque quaad erunt lactantes. neque prius biennio cònfecto à lacte remouendum. eosque, cum stent cum matribus, interdum
tractandum, ne, cum sint deiuncti, exterreantur. eademque causa ibi frenos suspendendum, ut eculi cònsuescant et uidere eorum faciem et è motu audire crepitus.
cum iam ad manus accedere cònsuerint, interdum imponere iis puerum bis aut ter pronum in
uentrem, postea iam sedentem. haec facere, cum sit
trimus. tum enim maxime crescere ac lacertosum fieri.
sunt quì dicant post annum et sex mènses eculum
domari posse, sed melius post trimum, à quo tempore
farrago dari solet. haec enim purgatio maxime necessaria equino pecori. quod diebus decem facere
oportet, nec pati alium ullum cibum gustare. ab	
undecimo die usque ad quartum decimum dandum
hordeum, cottidie adicientem minutatim. quod quarto
die feceris, in eò decem diebus proximis manendum.
ab eò tempore mediocriter exercendum et, cum cònsudarit, perunguendum oleo. sì frigus erit, in equili
faciendus ignis. equi quod alii sunt ad rem militarem	
idonei, alii ad uecturam, alii ad admissuram, alii ad
cursuram, nòn item sunt spectandi atque habendi.
itaque peritus belli alios eligit atque alit ac docet.
aliter quadrigarius ac desultor. neque idem quì uectorios facere uolt ad epippium aut ad raedam, quod
quì ad rem militarem, quod ut ibi ad castra habere
uolunt acres, sic contra in uiis habere malunt placidos.
propter quod discrimen maxime ìnstitutum ut castrentur equi. demptis enim testiculis fiunt quietiores, et
ideo quod semine carent. ii canterii appellati, ut
in subus maiales, gallis gallinaceis capi. dè medicina
uel plurima sunt in equis et signa morborum et genera curationum, quae pastorem scripta habere oportet.
itaque ab hoc in graecia potissimum medici pecorum
ἱππιατροὶ appellati.

cum haec loqueremur, uenit à menate libertus,.
quì dicat liba absoluta esse et rem diuinam paratam.
sì uellent, uenirent illuc et ipsi pro sè sacrificarentur.
ego uero, inquam, uos ante ire nòn patiar, antequam
mihi reddideritis tertium actum dè mulis, dè canibus,
dè pastoribus. breuis oratio dè istis, inquit murrius.
nam muli et item hinni bigeneri atque ìnsiticii, nòn
suopte genere ab radicibus. ex equa enim et asino
fit mulus, contra ex equo et asina hinnus. uterque
eorum ad usum utilis, partu fructus neuter. pullum
asininum à partu recentem subiciunt equae, cuius lacte
ampliores fiunt, quod id lacte quam asininum ad alimonia dicunt esse melius. praeterea educant eum
paleis, faeno, hordeo. matri suppositiciae quoque ìnseruiunt, quo equa ministerium lactis cibum pullo
praebere possit. hic ita eductus à trimo potest admitti. neque enim aspernatur propter cònsuetudinem
equinam. hunc minorem sì admiseris, et ipse citius
senescit, et quae ex eò concipiuntur fiunt deteriora.
quì nòn habent eum asinum, quem supposuerunt equae,
et asinum admissarium habere uolunt, dè asinis quem
amplissimum formosissimumque possunt eligunt, quique seminio natus sit bono, arcadico, ut antiqui dicebant, ut nos experti sumus, reatino, ubi tricenis ac
quadragenis milibus admissarii aliquot uenierunt. quos
emimus item ut equos stipulamurque in emendo ac
facimus in accipiendo idem, quod dictum est in equis.
hòs pascimus praecipue faeno atque hordeo, et id
ante admissuram et largius facimus, ut cibo suffundamus uires ad feturam, eodem tempore quo equos
adducentes, itemque ut ineat equas per origas curamus. cum peperit equa mulum aut mulam, nutricantes educamus. hi sì in palustribus locis atque
uliginosis nati, habent ungulas molles. idem sì exacti
sunt aestiuo tempore in montes, quod fit in agrò
reatino, durissimis ungulis fiunt. in grege mulorum
parando spectanda aetas et forma, alterum, ut in uecturis sufferre labores possint. alterum, ut oculos aspectu
delectare queant. hisce enim binis coniunctis omnia
uehicula in uiis ducuntur. haec mè reatino auctore
probares, mihi inquit, nisi tù ipse domi equarum
greges haberes ac mulorum greges uendidisses. hinnus quì appellatur, est ex equo et asina, minor quam
mulus corpore, plerumque rubicundior, auribus ut
equinis, iubam et caudam habet similem asini. item
in uentre est, ut equos, mènses duodecim. hosce item
ut eculos et educant et alunt et aetatem eorum ex
dentibus cognoscunt.

relinquitur, inquit atticus, dè quadripedibus quod
ad canes attinet, quod pertinet maxime ad nos, quì
pecus pascimus lanare. canes enimcustos pecoriseius quod eò comite indiget ad sè defendendum. in quo genere sunt maxime oues, deinde
caprae. has enim lupus captare solet, cui opponimus
canes defènsores. in suillo pecore tamen sunt quae
sè uindicent, uerres, maiales, scrofae. prope
enim haec apris, quì in siluis saepe dentibus canes
occiderunt. quid dicam dè pecore maiore. cum sciam
mulorum gregem, cum pasceretur et eò uenisset lupus,
ultro mulos circumfluxisse et ungulis caedendo eum
occidisse, et tauros solere diuersos adsistere clunibus
continuatos et cornibus facile propulsare lupos. quà rè
dè canibus quoniam genera duo, unum uenaticum et
pertinet ad feras bestias siluestres, alterum quod custodiae causa paratur et pertinet ad pastorem, dicam
dè eò ad formam artis expositam in nouem partes.
primum aetate idonea parandi, quod catuli et uetuli neque sibi neque ouibus sunt praesidio et feris
bestiis nòn numquam praedae. facie debent esse formosi, magnitudine ampla, oculis nigrantibus aut rauis,
naribus congruentibus, labris subnigris aut rubicundis
neque resimis superioribus nec pendulis subtus, mento
suppresso et ex eò enatis duobus dentibus dextra et
sinistra paulo eminulis, superioribus directis potius
quam broccis, acutos quos habeant labro tectos, capitibus et auriculis magnis ac flaccis, crassis ceruicibus
ac collo, internodis articulorum longis, cruribus rectis et potius uaris quam uatiis,
pedibus magnis et latis, quì ingredienti ei displodantur,
digitis discretis, unguibus duris ac curuis, solo ne ut
corneo ne nimium duro, sed ut fermentato ac molli,
à feminibus summis corpore suppresso, spina neque
eminula neque curua, cauda crassa, latrato graui, hiatu
magno, colore potissimum albo, quod in tenebris facilius agnoscuntur, specie leonina. praeterea feminas
uolunt esse mammosas aequalibus papillis. item uidendum ut boni semini sint. itaque et à regionibus
appellantur lacones, epirotici, sallentini. uidendum
ne à uenatoribus aut laniis canes emas, alteri quod
ad pecus sequendum inertes. alteri, sì uiderint leporem
aut ceruom, quod eum potius quam oues sequentur.
quà rè à pastoribus empta melior, quae oues sequi
cònsueuit, aut sine ùlla cònsuetudine quae fuerit. canis
enim facilius quid adsuescit, eaque cònsuetudo firmior,
quae fit ad pastores, quam quae ad pecudes. publius
aufidius pontianus amiterninus cum greges ouium
emisset in umbria ultima, quibus gregibus sine pastoribus canes accessissent, pastores ut deducerent in
metapontinos saltus et heracleae emporium, inde
cum domum redissent quì ad locum deduxerant, è desiderio hominum diebus paucis postea canes sua sponte, cum
dierum multorum uia interesset, sibi ex agris cibaria
praebuerunt atque in umbriam ad pastores redierunt.
neque eorum quisquam fecerat, quod in agri cultura
saserna praecepit, quì uellet sè à cane sectari, uti ranam obiciat coctam. magni interest ex semine esse
canes eodem, quod cognati maxime inter sè sunt praesidio. sequitur quartum dè emptione. fit alterius, cum
à priore domino secundo traditus est. dè sanitate et
noxa stipulationes fiunt eaedem, quae in pecore, nisi
quod hic utiliter exceptum est. alii pretium faciunt
in singula capita canum, alii ut catuli sequantur matrem, alii ut bini catuli unius canis numerum obtineant,
ut solent bini agni ouis, plerique ut accedant canes,
quì cònsuerunt esse una.

cibatus canis propior hominis quam ouis. pascitur enim eduliis et ossibus, nòn herbis aut fronde.
diligenter ut habeat cibaria prouidendum. fames enim
hòs ad quaerendum cibum ducet, sì nòn praebebitur,
et à pecore abducet. nisi sì, ut quidam putant, etiam
illuc peruenerint, prouerbium ut tollant anticum uel
etiam ut μῦθον aperiant dè actaeone atque in dominum adferant dentes. nec nòn ita panem hordeacium
dandum, ut nòn potius eum in lacte des intritum,
quod eò cònsueti cibo uti à pecore nòn cito desciscunt. morticinae ouis nòn patiuntur uesci carne, ne
ducti sapore minus sè abstineant. dant etiam ius ex
ossibus et ea ipsa ossa contusa. dentes enim facit
firmiores et os magis patulum, propterea quod uehementius diducuntur malae, acrioresque fiunt propter
medullarum saporem. cibum capere cònsuescunt interdiu, ubi pascuntur, uesperi, ubi stabulantur. feturae	
principium admittendi faciunt ueris principio. tum
enim dicuntur catulire, id est ostendere uelle sè maritari. quae cum admissae, pariunt circiter solstitium.
praegnates enim solent esse ternos mènses. in fetura
dandum potius hordeacios quam triticios panes. magis
enim eò aluntur et lactis praebent maiorem facultatem.
in nutricatu secundum partum, sì plures sunt, statim	
eligere oportet quos habere uelis, reliquos abicere.
quam paucissimos reliqueris, tam optimi in alendo
fiunt propter copiam lactis. substernitur eis acus aut
quid item aliut, quod molliore cubili facilius educentur. catuli diebus xx uidere incipiunt. duobus
mènsibus primis à partu nòn diiunguntur à matre,
sed minutatim desuefiunt. educunt eòs plures in unum
locum et inritant ad pugnandum, quo fiunt acriores,
neque defatigari patiuntur, quo fiunt segniores. cònsue	
quoque faciunt ut alligari possint primum leuibus uinclis. quae sì abrodere conantur, ne id cònsuescant
facere, uerberibus eòs deterrere solent. pluuiis diebus
cubilia substernenda fronde aut pabulo duabus dè
causis, ut ne oblinantur aut perfrigescant. quidam	
eòs castrant, quod eò minus putant relinquere gregem.
quidam nòn faciunt, quod eòs credunt minus acres
fieri. quidam nucibus graecis in aqua tritis perungunt aures et inter digitos, quod muscae et ricini et
pulices soleant, sì hoc unguine nòn sis usus, ea exulcerare. ne uulnerentur à bestiis, inponuntur his collaria, quae uocantur melium, id est cingulum circum
collum ex corio firmo cum clauulis capitatis, quae
intra capita ìnsuitur pellis mollis, ne noceat collo
duritia ferri. quod, sì lupus aliusue quis his uolneratus
est, reliquas quoque canes facit, quae id nòn habent,
ut sint in tuto. numerus canum pro pecoris multitudine solet parari. fere modicum esse putant, ut singuli sequantur singulos opiliones. dè quo numero
alius alium modum cònstituit, quod, sì sunt regiones,
ubi bestiae sint multae, debent esse plures, quod accidit his quì per calles siluestres longinquos solent
comitari in aestiua et hiberna. uillatico uero gregi
in fundum satis esse duo, et id marem et feminam.
ita enim sunt adsiduiores, quod cum altero item alter
fit acrior, et sì alteruter aeger est, ne sine cane grex sit.

cum circumspiceret, nequid praeterisset, hoc silentium, inquam, uocat alium ad partes. relicum enim
in hoc actu, quot et quod genus sint habendi pastores.
cossinius, ad maiores pecudes aetate superiores, ad
minores etiam pueros,utrosque horum firmiores
quì in callibus uersentur, quam eòs quì in fundo cotidie ad uillam redeant (itaque in saltibus licet uidere
iuuentutem, et eam fere armatam, cum in fundis nòn
modo pueri sed etiam puellae pascant). quì pascunt,
eòs cogere oportet in pastione diem totum esse, pascere communiter, contra pernoctare ad suom quemque
gregem. esse omnes sub uno magistro pecoris. eum
esse maiorem natu potius quam alios et peritiorem
quam reliquos, quod ei quì aetate et scientia praestat
animo aequiore reliqui parent. ita tamen oportet aetate
praestare, ut ne propter senectutem minus sustinere
possit labores. neque enim senes neque pueri callium
difficultatem ac montium arduitatem atque asperitatem facile ferunt, quod patiendum illis, quì greges secuntur, praesertim armenticios ac caprinos, quibus rupes
ac siluae ad pabulandum cordi. formae hominum legendae ut sint firmae ac ueloces, mobiles, expeditis membris, quì nòn solum pecus sequi possint, sed etiam à
bestiis ac praedonibus defendere, quì onera extollere
in iumenta possint, quì excurrere, quì iaculari. nòn
omnis apta natio ad pecuariam, quod neque bastulus
neque turdulus idonei, galli appositissimi, maxime ad
iumenta. in emptionibus dominum legitimum sex fere
res perficiunt. sì hereditatem iustam adiit. sì, ut debuit, mancipio ab eò accepit, à quo iure ciuili potuit.
aut sì in iure cessit, quì potuit cedere, et id ubi oportuit. aut sì usu cepit. aut sì è praeda sub corona
emit. tumue cum in bonis sectioneue cuius publice
ueniit. in horum emptione solet accedere peculium
aut excipi et stipulatio intercedere, sanum esse, furtis
noxisque solutum. aut, sì mancipio nòn datur, dupla
promitti, aut, sì ita pacti, simpla. cibus eorum debet
esse interdius separatim unius cuiusque gregis,
uespertinus in cena, quì sunt sub uno magistro, communis. magistrum prouidere oportet ut omnia sequantur ìnstrumenta, quae pecori et pastoribus opus sunt,
maxime ad uictum hominum et ad medicinam pecudum. ad quam rem habent iumenta dossuaria domini,
alii equas, alii pro iis quid aliut, quod onus dosso ferre
possit.

quod ad feturam humanam pertinet pastorum,.
quì in fundo perpetuo manent, facile est, quod habent
cònseruam in uilla, nec hac uenus pastoralis longius
quid quaerit. quì autem in saltibus et siluestribus locis pascunt et nòn uilla, sed casis repentinis
imbres uitant, iis mulieres adiungere, quae sequantur
greges ac cibaria pastoribus expediant eosque adsiduiores faciant, utile arbitrati multi. sed eas mulieres
esse oportet firmas, nòn turpes, quae in opere multis
regionibus nòn cedunt uiris, ut in illurico passim
uidere licet, quod uel pascere pecus uel ad focum adferre ligna ac cibum coquere uel ad casas ìnstrumentum seruare possunt. dè nutricatu hoc dico, easdem
fere et nutrices et matres. simul aspicit ad
mè et, ut te audii dicere, inquit, cum in liburniam
uenisses, te uidisse matres familias eorum adferre ligna
et simul pueros, quos alerent, alias singulos, alias
binos, quae ostenderunt fetas nostras, quae in conopiis iacent dies aliquot, esse eiuncidas ac contemnendas. cui ego, certe, inquam. nam in illurico hoc
amplius, praegnatem saepe, cum uenit pariendi tempus,
nòn longe ab opere discedere ibique enixam puerum
referre, quem nòn peperisse, sed inuenisse putes. nec
nòn etiam hoc, quas uirgines ibi appellant, nòn numquam annorum uiginti, quibus mos eorum nòn denegauit, ante nuptias ut succumberent quibus uellent et
incomitatis ut uagari liceret et filios habere. quae ad
ualitudinem pertinent hominum ac pecoris et sine medico curari possunt, magistrum scripta habere oportet.
is enim sine litteris idoneus nòn est, quod rationes
dominicas pecuarias cònficere nequiquam recte potest. dè
numero pastorum alii angustius, alii laxius cònstituere
solent. ego in octogenas hirtas oues singulos pastores
cònstitui, atticus in centenas. greges ouium sì magni	
sunt, quos miliarios faciunt quidam, facilius dè summa
hominum detrahere possis, quam dè minoribus, ut sunt
et attici et mei. septingenarii enim mei. tù, opinor,
octingenarios habuisti, nec tamen nòn, ut nos, arietum
decumam partem. ad equarum gregem quinquagenarium bini homines, utique uterque horum ut secum
habeat equas domitas singulas in his regionibus, in
quibus in stabula solent equas abigere, ut in apulia
et in lucanis accidit saepe.

quoniam promissa absoluimus, inquit, eamus. sì
quidem, inquam, adieceritis dè extraordinario pecudum
fructu, ut praedictum est, dè lacte in eò et tònsura.
lacte est omnium rerum, quas cibi causa capimus,
liquentium maxime alibile, et id ouillum, dein caprinum. quod autem maxime perpurget, est equinum,
tum asininum, dein bubulum, tum caprinum. sed horum
sunt discrimina quaedam et à pastionibus et à pecudum natura et à †motu. à pastionibus, quod ad alendum utile quod fit ab hordeo et stupla et omnino
arido et firmo cibo pecude pasta. ad perpurgandum
ab ea, quae à uiridi pasta, eò magis, sì fuerit ex
herbis, quae ipsae sumptae perpurgare solent corpora
nostra. à pecudum natura, quod lac melius est à ualentibus et ab his quae nondum ueteres sunt, quam
sì est contra. à mulgendo atque ortu optimum est
id quod neque nimium longe abest à mulso neque à
partu continuo est sumptum. ex hoc lacte casei quì
fiunt, maximi cibi sunt bubuli et quì difficillime trànseant sumpti, secundo ouilli, minimi cibi et quì facillime deiciantur caprini. et etiam est discrimen,
utrum casei molles ac recentes sint, an aridi et ueteres, cum molles sint magis alibiles, in corpore nòn
resides, ueteres et aridi contra. caseum facere incipiunt à uergiliis uernis exortis ad aestiuas uergilias.
mulgent uere ad caseum faciundum mane, aliis temporibus meridianis horis, tametsi propter loca et pabulum disparile nòn usque quaque idem fit. in lactis
duos congios addunt coagulum magnitudine oleae, ut
coeat, quod melius leporinum et haedinum quam agninum. alii pro coagulo addunt dè fici ramo lac et
acetum, aspargunt item aliis aliquot rebus, quod 
graeci appellant alii ὀπόν, alii δάκρυον. nòn negarim, inquam, ideo aput diuae ruminae sacellum à
pastoribus satam ficum. ibi enim solent sacrificari lacte
pro uino et lactentibus. mamma enim rumis, ut ante dicebant. à rumi etiam nunc
dicuntur subrumi agni, lactantes à lacte. quì aspargi
solent sales, melior fossilis quam marinus.

dè tònsura ouium primum animaduerto, antequam
incipiam facere, num scabiem aut ulcera habeant, ut,
sì opus est, ante curentur, quam tondeantur. tònsurae
tempus inter aequinoctium uernum et solstitium, cum
sudare inceperunt oues, à quo sudore recèns lana tònsa
sucida appellata est. tònsas recentes eodem die perungunt uino et oleo, nòn nemo admixta cera alba et
adipe suilla. et sì ea tecta solet esse, quam habuit
pellem intectam, eam intrìnsecus eadem re perinungunt
et tegunt rursus. siqua in tònsura plagam accepit,
eum locum oblinunt pice liquida. oues hirtas tondent
circiter hordeaceam messem, in aliis locis ante faenisicia. quidam has bis in anno tondent, ut in hispania
citeriore, ac semènstres faciunt tònsuras. duplicem inpendunt operam, quod sic plus putant fieri lanae, quo
nomine quidam bis secant prata. diligentiores tegeticulis subiectis oues tondere solent, nequi flocci intereant. dies ad eam rem sumuntur sereni, et iis id faciunt fere à quarta ad decimam. cum sole calidiore tònsa,
ex sudore eius lana fit mollior et ponderosior et colore meliore. quam demptam ac conglobatam alii uellera, alii uellimna appellant. ex quo uocabulo animaduerti licet prius in lana uulsuram quam tònsuram inuentam. quì etiam nunc uellunt, ante triduo
habent ieiunas, quod languidae minus aegre radices
lanae retinent. omnino tònsores in italiam primum
uenisse ex sicilia dicuntur p. r. c. à. ccccliii, ut
scriptum in publico ardeae in litteris extat, eosque
adduxisse publium titinium menam. olim tònsores
nòn fuisse adsignificant antiquorum statuae, quod
pleraeque habent capillum et barbam magnam. suscipit cossinius, fructum ut ouis è lana ad uestimentum, sic capra è pilis ministrat ad usum nauticum
et ad bellica tormenta et fabrilia uasa. neque nòn
quaedam nationes harum pellibus sunt uestitae, ut in
gaetulia et in sardinia. cuius usum aput anticos
quoque graecos fuisse apparet, quod in tragoediis
senes ab hac pelle uocantur dipteriae et in comoediis quì in rustico opere morantur, ut aput caecilium in
hupobolimaeo habet adulescèns, aput terentium
in heautontimorumeno senex. tondentur, quod magnis	
uillis sunt, in magna parte prugiae. unde cilicia et
cetera eius generis solent fieri. sed quod primum ea
tònsura in cilicia sit ìnstituta, nomen id cilicas adiecisse dicunt.

illi hoc, neque ab hoc quod mutaret cossinius
et simul uituli libertus in urbem uenièns ex hortis
deuertitur ad nos et, ego ad te missus, inquit, ibam
domum rogatum ne diem festum faceres breuiorem et
mature uenires. itaque discedimus ego et scrofa in
hortos ad uitulum, nigerturrani noster, illi partim domum, partim ad menatem.

cum duae uitae traditae sint hominum, rustica
et urbana, quidni, pinni, dubium nòn est quin hae
nòn solum loco discretae sint, sed etiam tempore diuersam originem habeant. antiquior enim multo rustica, quod fuit tempus, cum rura colerent homines
neque urbem haberent. etenim uetustissimum oppidum cum sit traditum graecum boeotiae tebae, quod
rex ogugos aedificarit, in agrò romano roma, quam
romulus rex. nam in hoc nunc denique est ut dici
possit, nòn cum ennius scripsit.
septingenti sunt paulo plus aut minus anni,
augusto augurio postquam inclita condita roma est.
tebae, quae ante cataclusmon ogugi conditae dicuntur, eae tamen circiter duo milia annorum et centum sunt. quod tempus sì referas ad illud principium,
quo agri coli sunt coepti atque in casis et tuguriis
habitabant nec murus et porta quid esset sciebant,
immani numero annorum urbanos agricolae praestant.
nec mirum, quod diuina natura dedit agros, ars humana aedificauit urbes, cum artes omnes dicantur in
graecia intra mille annorum repertae, agri numquam
nòn fuerint in terris quì coli possint. neque solum
antiquior cultura agri, sed etiam melior. itaque nòn
sine causa maiores nostri ex urbe in agros redigebant
suos ciues, quod et in pace à rusticis romanis alebantur et in bello ab his alebantur. nec sine causa
terram eandem appellabant matrem et cererem, et
quì eam colerent, piam et utilem agere uitam credebant atque eòs solos reliquos esse ex stirpe saturni
regis. cui cònsentaneum est, quod initia uocantur
potissimum ea quae cereri fiunt sacra. nec minus
oppidi quoque nomen tebae indicat antiquiorem esse
agrum, quod ab agri genere, nòn à conditore nomen
ei est inpositum. nam lingua prisca et in graecia
aeolis boeoti sine adflatu uocant collis tebas, et in
sabinis, quo è graecia uenerunt pelasgi, etiam nunc
ita dicunt, cuius uestigium in agrò sabino uia salaria
nòn longe à reate, miliarius cliuus cum appellatur
tebae. agri culturam primo propter paupertatem maxime indiscretam habebant, quod à pastoribus quì
erant orti in eodem agrò et serebant et pascebant.
quae postea creuerunt pecunia diuiserunt, ac factum
ut dicerentur alii agricolae, alii pastores. quae ipsa
pars duplex est, tametsi ab nullo satis discreta, quod
altera est uillatica pastio, altera agrestis. haec nota
et nobilis, quod et pecuaria appellatur, et multum
homines locupletes ob eam rem aut conductos aut
emptos habent saltus. altera uillatica, quod humilis
uidetur, à quibusdam adiecta ad agri culturam, cum
esset pastio, neque explicata tota separatim, quod
sciam, ab ùllò. itaque cum putarem esse rerum rusticarum, quae cònstituta sunt fructus causa, tria genera, unum dè agri cultura, alterum dè re pecuaria,
tertium dè uillaticis pastionibus, tres libros ìnstitui,
è quis duo scripsi, primum ad fundaniam uxorem dè
agri cultura, secundum dè pecuaria ad turranium
nigrum. quì reliquus est tertius dè uillaticis fructibus,
in hoc ad te mitto, quod uisus sum debere pro nostra
uicinitate et amore scribere potissimum ad te. cum
enim uillam haberes opere tectorio et intestino ac pauimentis nobilibus litostrotis spectandam et parum
putasses esse, ni tuis quoque litteris exornati parietes
essent, ego quoque, quo ornatior ea esse posset fructu, quod facere possem, haec ad te misi,
recordatus dè ea re sermones, quos dè uilla perfecta
habuissemus. dè quibus exponendis initium capiam hinc.

comitiis aediliciis cum sole caldo ego et q. axius.
senator tribulis suffragium tulissemus et candidato,
cui studebamus, uellemus esse praesto, cum domum
rediret, axius mihi, Dum diribentur, inquit, suffragia,
uis potius uillae publicae utamur umbra, quam priuati
candidati tabella †dimidiata aedificemus nobis. opinor,
inquam, nòn solum, quod dicitur, malum cònsilium
cònsultori est pessimum, sed etiam bonum cònsilium,
quì cònsulit et quì cònsulitur, bonum habendum. itaque imus, uenimus in uillam. ibi appium claudium
augurem sedentem inuenimus in subselliis, ut cònsuli,
siquid usus poposcisset, esset praesto. sedebat ad
sinistram ei cornelius merula cònsulari familia ortus
et fircellius pauo reatinus, ad dextram minucius pica
et m. petronius passer. ad quem cum accessissemus,
axius appio subridèns, recipis nos, inquit, in tuum
ornitona, ubi sedes inter aues. ille, ego uero, inquit,
te praesertim, quoius aues hospitales etiam nunc ructor,
quas mihi apposuisti paucis ante diebus in uilla reatina ad lacum uelini eunti dè controuersiis interamnatium et reatinorum. sed nòn haec, inquit, uilla,
quamaedificarunt maiores nostri, frugalior ac
melior est quam tua illa perpolita in reatino. nuncubi
hic uides citrum aut aurum. num minium aut armenium. num quod emblema aut litostrotum. quae
illic omnia contra . et cum haec sit communis uniuersi populi, illa solius tua. haec quo succedant è campo ciues et reliqui homines, illa quo
equae et asini. praeterea cum ad rem publicam administrandam haec sit utilis, ubi cohortes ad dilectum
cònsuli adductae cònsidant, ubi arma ostendant, ubi
cènsores cènsu admittant populum. tua scilicet, inquit axius, haec in campo martio extremo utilis et
nòn deliciis sumptuosior quam omnes omnium uniuersae reatinae. tua enim oblita tabulis pictis nec
minus signis. at mea, uestigium ubi sit nullum lusippi aut antipilu, at crebra sartoris et pastoris. et
cum illa nòn sit sine fundo magno et eò polito cultura,
tua ista neque agrum habet ullum nec bouem nec
equam. denique quid tua habet simile uillae illius,
quam tuos auos ac proauos habebat. nec enim, ut
illa, faenisicia uidit arida in tabulato nec uindemiam
in cella neque in granario messim. nam quod extra
urbem est aedificium, nihilo magis ideo est uilla, quam
eorum aedificia, quì habitant extra portam flumentanam aut in aemilianis.

appius subridèns, quoniam ego ignoro, inquit, quid
sit uilla, uelim mè doceas, ne labarimprudentia,
quod uolo emere à m. seio in ostiènsi uillam. quod
sì ea aedificia uillae nòn sunt, quae asinum tuom,
quem mihi quadraginta milibus emptum ostendebas
aput te, nòn habent, metuo ne pro uilla emam
in litore seianas aedes. quod aedificium hic mè lucius merula impulit ut cuperem habere, cum diceret
nullam sè accepisse uillam, qua magis delectatus
esset, cum apud eum dies aliquot fuisset. nec tamen
ibi sè uidisse tabulam pictam neque signum aheneum
aut marmoreum ullum, nihilo magis torcula uasa uindemiatoria aut serias olearias aut trapetas. axius
aspicit merulam et, quid igitur, inquit, est ista uilla,
sì nec urbana habet ornamenta neque rustica membra.
quoi ille, num minus uilla tua erit ad angulum
uelini, quam neque pictor neque tector uidit umquam,
quam in rosia quae est polita opere tectorio eleganter,
quam dominus habes communem cum asino. cum
significasset nutu nihilo minus esse uillam eam quae esset
simplex rustica, quam eamquae esset utrumque,
et ea et urbana, et rogasset, quid ex iis rebus colligeret, quid. inquit, sì propter pastiones tuos fundus
in rosia probandus sit, et quod ibi pascitur pecus ac
stabulatur, recte uilla appellatur, haec quoque simili
dè causa debet uocari uilla, in qua propter pastiones
fructus capiuntur magni. quid enim refert, utrum	
propter oues, an propter aues fructus capias. anne
dulcior est fructus apud te ex bubulo pecore, unde
apes nascuntur, quam ex apibus, quae ad uillam sei
in aluariis opus faciunt. et num pluris tù è uilla illic
natos uerres lanio uendis, quam hinc apros macellario
seius. quì minus ego, inquit axius, istas habere possum in reatina uilla. nisi sì apud seium siculum
fit mel, corsicum in reatino. et hic aprum glas cum
pascit empticia, facit pinguem, illic gratuita exilem.
appius, posse ad te fieri, inquit, seianas pastiones
nòn negauit merula. ego nòn esse ipse uidi. duo	
enim genera cum sint pastionum, unum agreste, in
quo pecuariae sunt, alterum uillaticum, in quo sunt
gallinae ac columbae et apes et cetera, quae in uilla
solent pasci, dè quibus et poenus mago et cassius
Dionusius et alii quaedam separatim ac dispersim in
libris reliquerunt, quae seius legisse uidetur et ideo
ex iis pastionibus ex una uilla maioris fructus capere,
quam alii faciunt ex toto fundo. certe, inquit merula. nam ibi uidi greges magnos ànserum, gallinarum,
columbarum, gruum, pauonum, nec nòn glirium, piscium, aprorum, ceterae uenationis. ex quibus rebus
scriba librarius, libertus eius, quì apparuit uarroni et
mè absente patrono hospitio accipiebat, in annos singulos plus quinquagena milia è uilla capere dicebat.
axio admiranti, certe nosti, inquam, materterae meae
fundum, in sabinis quì est ad quartum uicesimum
lapidem uia salaria à roma. quidni. inquit, ubi	
aestate diem meridie diuidere soleam, cum eò reate
ex urbe aut, cum inde uenio hieme, noctu ponere
castra. atque in hac uilla quì est orniton, ex eò
uno quinque milia scio uenisse turdorum denariis
ternis, ut sexaginta milia ea pars reddiderit eò anno
uillae, bis tantum quam tuos fundus ducentum iugerum
reate reddit. quid. sexaginta, inquit axius, sexaginta, sexaginta. derides. sexaginta, inquam. sed ad
hunc bolum ut peruenias, opus erit tibi aut epulum
aut triumpus alicuius, ut tunc fuit scipionis metelli,
aut collegiorum cenae, quae nunc innumerabiles excandefaciunt annonam macelli. reliquis annis omnibus
sì nòn hanc expectabis summam, spero, nòn tibi
decoquet orniton. neque hoc accidit his moribus
nisi raro ut decipiaris. quotus quisque enim est annus,
quo nòn uideas epulum aut triumpum aut collegia
nòn epulari. sed propter luxuriam, inquit, quodam modo
epulum cotidianum est intra ianuas romae. nonne	
item l. abuccius, homo, ut scitis, apprime doctus,
cuius luciliano caractere sunt libelli, dicebat in albano fundum suom pastionibus semper uinci à uilla.
agrum enim minus decem milia reddere, uillam plus
uicena. idem secundum mare, quo loco uellet, sì parasset uillam, sè supra centum milia è uilla recepturum. age, nòn m. cato nuper, cum luculli
accepit tutelam, è piscinis eius quadraginta milibus
sestertis uendidit piscis. axius, merula mi, inquit,	
recipe mè quaeso discipulum uillaticae pastionis. ille,
quì simulac promiseris minerual, incipiam, inquit. ego uero nòn recuso, uel hodie uel ex
ista pastione crebro. appius, credo simulac primum
ex isto uillatico pecore mortui erunt ànseres aut pauones. cui ille, quid enim interest, utrum morticinas
editis uolucres an pisces, quos nisi mortuos estis numquam. sed oro te, inquit, induce mè in uiam disciplinae uillaticae pastionis ac uim formamque eius expone.

merula nòn grauate, primum, inquit, dominum.
scientem esse oportet earum rerum, quae in uilla circumue eam ali ac pasci possint, ita ut
domino sint fructui ac delectationi. eius disciplinae
genera sunt tria, ornitones, leporaria, piscinae. nunc
ornitonas dico omnium alitum, quae intra parietes
uillae solent pasci. leporaria te accipere uolo nòn
ea quae tritaui nostri dicebant, ubi soli lepores sint,
sed omnia saepta, afficta uillae quae sunt et habent
inclusa animalia, quae pascantur. similiter piscinas
dico eas, quae in aqua dulci aut salsa inclusos habent
pisces ad uillam. harum rerum singula genera minimum in binas species diuidi possunt, in prima parte
ut sint quae terra modo sint contentae, ut sunt pauones turtures turdi. in altera specie sunt quae nòn
sunt contentae terra solum, sed etiam aquam requirunt, ut sunt ànseres querquedulae anates. sic alterum
genus illut uenaticum duas habet diuersas species,
unam, in qua est aper caprea lepus. altera item extra
uillam quae sunt, ut apes cocleae glires. tertii generis aquatilis item species duae, partim quod habent
pisces in aqua dulci, partim quod in marina. dè his
sex partibus ad ista tria genera item tria genera artificum paranda, aucupes uenatores piscatores, aut ab
iis emenda quae tuorum seruorum diligentia tuearis
in fetura ad partus et nata nutricere saginesque, in
macellum ut perueniant. neque nòn etiam quaedam
adsumenda in uillam sine retibus aucupis uenatoris
piscatoris, ut glires coclias gallinas. earum rerum
cultura ìnstituta prima ea quae in uilla habetur. nòn
enim solum augures romani ad auspicia primum pararunt pullos, sed etiam patres familiae rure. secunda,
quae macerie ad uillam uenationis causa cluduntur et
propter aluaria. apes enim subter sugrundas ab initio
uillatico usae tecto. tertiae piscinae dulces fieri coeptae
et è fluminibus captos recepere ad sè pisces. omnibus
tribus his generibus sunt bini gradus, superiores, quos
frugalitas antiqua, ìnferiores, quos luxuria posterior
adiecit. primus enim ille gradus anticus maiorum
nostrum erat, in quo essent auiaria duo dumtaxat.
in plano cohors, in qua pascebantur gallinae, et earum
fructus erat oua et pulli. alter sublimis, in quo erant
columbae in turribus aut summa uilla. contra nunc
auiaria sunt nomine mutato, quod uocantur ornitones,
quae palatum suaue domini parauit, ut tecta maiora
habeant, quam tum habebant totas uillas, in quibus
stabulentur turdi ac pauones. sic in secunda parti ac
leporario pater tuos, axi, praeterquam lepusculum è
uenatione uidit numquam. neque enim erat magnum
id saeptum, quod nunc, ut habeant multos apros ac
capreas, complura iugera maceriis concludunt. nòn
tù, inquit mihi, cum emisti fundum tusculanum à
m. pisone, in leporario apri fuerunt multi. in tertia
parti quis habebat piscinam nisi dulcem et in ea
dumtaxat squalos ac mugiles pisces. quis contra nunc
†miton nòn dicit sua nihil interesse, utrum iis piscibus stagnum habeat plenum an ranis. nòn pilippus,
cum ad ummidium hospitem casini deuertisset et ei
è tuo flumine lupum piscem formosum apposuisset
atque ille gustasset et expuisset, dixit, peream, ni
piscem putaui esse. sic nostra aetas in quam luxuriam propagauit leporaria, hac piscinas protulit ad
mare et in eas pelagios greges piscium reuocauit.
nòn propter has appellati sergius orata et licinius
murena. quis enim propter nobilitates ignorat piscinas pilippi, hortènsi, lucullorum. quà rè unde uelis
mè incipere, axi, dic. ille, ego uero, inquit, ut
aiunt post principia in castris, id est ab his temporibus quam superioribus, quod ex pauonibus fructus capiuntur maiores quam è gallinis. atque adeo nòn dissimulabo, quod uolo dè ornitone primum, quod lucri
fecerunt hoc nomen turdi. sexaginta enim milia fircelina excande mè fecerunt cupiditate.

merula, Duo genera sunt, inquit, ornitonis, unum
delectationis causa, ut uarro hic fecit noster sub casino, quod amatores inuenit multos. alterum fructus
causa, quo genere macellarii et in urbe quidam habent
loca clausa et rure maxime conducta in sabinis, quod
ibi propter agri naturam frequentes apparent turdi.
ex iis tertii generis uoluit esse lucullus coniunctum
auiarium, quod fecit in tusculano, ut in eodem tecto
ornitonis inclusum triclinium haberet, ubi delicate
cenitaret et alios uideret in mazonomo positos coctos,
alios uolitare circum fenestras captos. quod inutile
inuenerunt. nam nòn tantum in eò oculos delectant
intra fenestras aues uolitantes, quantum offendit quod
alienus odor opplet nares. sed quod te malle arbitror,
axi, dicam dè hoc quod fructus causa
faciunt, unde, nòn ubi sumuntur pingues turdi. igitur
testudo, ut peristulum tectum tegulis aut rete, fit
magna, in qua milia aliquot turdorum ac merularum
includere possint, quidam cum eò adiciant praeterea
aues alias quoque, quae pingues ueneunt care, ut
miliariae ac coturnices. in hoc tectum aquam uenire
oportet per fistulam et eam potius per canales angustas serpere, quae facile extergeri possint (sì enim
late ibi diffusa aqua, et inquinatur facilius et bibitur
inutilius), et ex eis caduca quae abundat per fistulam
exire, ne luto aues laborent. ostium habere humile
et angustum et potissimum eius generis, quod cocliam
appellant, ut solet esse in cauea, in qua tauri pugnare
solent. fenestras raras, per quas nòn uideantur extrìnsecus arbores aut aues, quod earum aspectus ac
desiderium marcescere facit uolucres inclusas. tantum
locum luminis habere oportet, ut aues uidere possint,
ubi adsidant, ubi cibus, ubi aqua sit. tectorio tacta
esse leui circum ostia ac fenestras, nequa intrare mus
aliaue quae bestia possit. circum huius aedifici parietes intrìnsecus multos esse palos, ubi aues adsidere
possint, praetereaperticis inclinatis ex humo ad
parietem et in eis trauersis gradatim modicis interuallis perticis adnexis ad speciem cancellorum scenicorum ac teatri. deorsum in terram esse aquam,
quam bibere possint, cibatui offas positas. eae maxime
glomerantur ex ficis et farre mixto. diebus uiginti
antequam tollere uolt turdos, largius dat cibum, quod
plus ponit et farre subtiliore incipit alere. in hoc
tecto caueas, quae caueae tabulata habeant aliquot ad
perticarum subplementum. contra hoc auiarium * * * quae
mortuae ibi sunt aues, ut domino numerum reddat,
solet ibidem seruare. cum opus sunt, ex hoc auiario
ut sumantur idoneae, excludantur in minusculum auiarium, quod est coniunctum cum maiore ostio, lumine
inlustriore, quod seclusorium appellant. ibi cum eum
numerum habet exclusum, quem sumere uolt, omnes
occidit. hoc ideo in secluso clam, ne reliqui, sì uideant, despondeant animum atque alieno tempore uenditoris moriantur. nòn ut aduenae uolucres pullos faciunt,
in agrò ciconiae, in tecto hirundines, sic aut hic aut
illic turdi, quì cum sint nomine mares, re uera feminae
quoque sunt. neque id nòn secutum ut esset in merulis, quae nomine feminino mares quoque sunt. praeterea uolucres cum partim aduenae sint, ut hirundines
et grues, partim uernaculae, ut gallinae ac columbae,
dè illo genere sunt turdi aduenticio ac quotannis in
italiam tràns mare aduolant circiter aequinoctium autumnale et eodem reuolant ad aequinoctium uernum,
et alio tempore turtures ac coturnices immani numero.
hoc ita fieri apparet in ìnsulis propinquis pontiis,
palmariae, pandateriae. ibi enim in prima uolatura,
cum ueniunt, morantur dies paucos requiescendi causa
itemque faciunt, cum ex italia tràns mare remeant.

appius axio, sì quinque milia hoc coieceris, inquit, et erit epulum ac triumpus, sexaginta milia quae
uis statim in fenus des licebit multum. tum mihi,
tù dic illut alterum genus ornitonis, quì animi
causa cònstitutus à te sub casino fertur, in quo diceris longe uicisse nòn modo arcetupon inuentoris
nostri ornitotropion m. laeni strabonis, quì brundisii hospes noster primus in peristulo habuit exhedra
conclusas aues, quas pasceret obiecto rete, sed etiam
in tusculano magna aedificia luculli. quoi ego, cum
habeam sub oppido casino flumen, quod per uillam
fluat, liquidum et altum marginibus lapideis, latum
pedes quinquaginta septem, et è uilla in uillam pontibus trànseatur, longum pedes dccccl derectum ab
ìnsula, quae est in imo fluuio, ubi cònfluit altera amnis, ad summum flumen, ubi est museum,
circum huius ripas ambulatio sub dio pedes lata denos,
ab hac est in agrum uersus ornitonis
locus ex duabus partibus dextra et sinistra maceriis
altis conclusus. inter quas locus quì est ornitonis
 deformatus ad tabulae litterariae speciem cum capitulo, forma qua
est quadrata, patet in latitudinem pedes xluiii, in longitudinem pedes lxxii. quaad capitulum rutundum est,
pedes xxuii. ad haec, ita ut in margine quasi ìnfimo	
tabulae descripta sit, ambulatio, ab ornitone †plumula, in qua media sunt caueae, qua introitus 
in aream est. in limine, in lateribus dextra et sinistra
porticus sunt primoribus columnis lapideis, pro mediis
arbusculis humilibus ordinatae, cum à summa macerie
ad epistulum tecta porticus sit rete cannabina et ab
epistulo ad stulobaten. hae sunt auibus omnigenus
oppletae, quibus cibus ministratur per retem et aqua
riuolo tenui adfluit. secundum stulobatis interiorem	
partem dextra et sinistra ad summam aream quadratam è medio diuersae duae nòn latae oblongae
sunt piscinae ad porticus uersus. inter eas piscinas
tantummodo accessus semita in tolum, quì est ultra
rutundus columnatus, ut est in aede catuli, sì pro
parietibus feceris columnas. extra eas columnas est
silua manu sata grandibus arboribus tecta, ut ìnfima perluceat, tota saepta maceriis altis. intra toli	
columnas exteriores lapideas et totidem interiores ex
abiete tenues locus est pedes quinque latus. inter
columnas exteriores pro pariete reticuli è neruis sunt,
ut prospici in siluam possit et quae ibi sunt uideri
neque auis ea trànsire. intra interiores columnas pro
pariete rete auiarium est obiectum. inter has et exteriores gradatim substructum ut teatridion auium.
mutuli crebri in omnibus columnis inpositi, sedilia
auium. intra retem aues sunt omnigenus, maxime	
cantrices, ut lusciniolae ac merulae, quibus aqua ministratur per canaliculum, cibus obicitur sub retem.
subter columnarum stulobaten est lapis à falere pedem
et dodrantem alta. ipsum falere ad duo pedes altum
à stagno, latum ad quinque, ut in culcitas et columellas conuiuae pedibus circumire possint. ìnfimo
intra falere est stagnum cum margine pedali et ìnsula
in medio parua. circum falere et naualia sunt excauata anatium stabula. in ìnsula est columella, in	
qua intus axis, quì pro mènsa sustinet rotam radiatam, ita ut ad extremum, ubi orbile solet esse, arcuata tabula cauata sit ut tumpanum in latitudinem
duo pedes et semipedem, in altitudinem palmum. haec
ab uno puero, quì ministrat, ita uertitur, ut omnia
una ponantur et ad bibendum et ad edendum et admoueantur ad omnes conuiuas. ex suggesto faleris,
ubi solent esse peripetasmata, prodeunt anates in
stagnum ac nant, è quo riuus peruenit in duas, quas
dixi, piscinas, ac pisciculi ultro ac citro commetant,
cum et aqua calida et frigida ex orbi ligneo mènsaque,
quam dixi in primis radiis esse, epitoniis uersis ad
unum quemque factum sit ut fluat conuiuam. intrìnsecus sub tolo stella lucifer interdiu, noctu hesperus,
ita circumeunt ad ìnfimum hemispaerium ac mouentur,
ut indicent, quot sint horae. in eodem hemispaerio
medio circum cardinem est orbis uentorum octo, ut
atenis in horologio, quod fecit currestes. ibique
eminèns radius à cardine ad orbem ita mouetur, ut eum
tangat uentum, quì flet, ut intus scire possis.

cum haec loqueremur, clamor fit in campo. nos.
atletae comitiorum cum id fieri nòn miraremur
propter studia suffragatorum et tamen scire uellemus,
quid esset, uenit ad nos pantuleius parra, narrat ad
tabulam, cum diriberent, quendam deprènsum tesserulas coicientem in loculum, eum ad cònsulem tractum
à fautoribus competitorum. pauo surgit, quod eius
candidati custos dicebatur deprènsus.
axius, dè pauonibus, inquit, libere licet dicas,
quoniam discessit fircellius, quì, secus siquid diceres
dè iis, gentilitatis causa fortasse an tecum duceret
serram. quoi merula, dè pauonibus nostra memoria,
inquit, greges haberi coepti et uenire magno. ex iis
m. aufidius lurco supra sexagena milia nummum in
anno dicitur capere. ii aliquanto pauciores esse debent mares quam feminae, sì ad fructum spectes. sì
ad delectationem, contra. formosior enim mas. pascendi greges agrestes. trànsmarini esse dicuntur in
ìnsulis, sami in luco iunonis, item in planasia 
ìnsula m. pisonis. hi ad greges cònstituendos parantur bona aetate et bona forma. huic enim natura formae
è uolucribus dedit palmam. ad admissuram haec minores bimae nòn idoneae nec iam maiores natu. pascuntur omne genus obiecto frumento, maxime hordeo.
itaque seius iis dat in mènses singulos hordei singulos modios, ita ut in fetura det uberius, antequam
salire incipiant. in has à procuratore ternos pullos
exigit eosque, cum creuerunt, quinquagenis denariis
uendit, ut nulla auis hunc assequatur fructum. praeterea oua emit ac supponit gallinis, ex quibus
excusos pullos refert in testudinem eam, in qua pauones habet. quod tectum pro multitudine pauonum
fieri debet et habere cubilia discreta, tectorio leuata,
quo neque serpèns neque bestia accedere ùlla possit.
praeterea habere locum ante sè, quo pastum exeant
diebus apricis. utrumque locum purum esse uolunt
hae uolucres. itaque pastorem earum cum uatillo circumire oportet ac stercus tollere ac cònseruare, quod
et ad agri culturam idoneum est et ad substramen
pullorum. primus hòs q. hortènsius augurali aditiali cena posuisse dicitur, quod potius factum tum
luxuriosi quam seueri boni uiri laudabant. quem cito
secuti multi extulerunt eorum pretia, ita ut oua eorum
denariis ueneant quinis, ipsi facile quinquagenis, grex
centenarius facile quadragena milia sestertia ut reddat,
ut quidem abuccius aiebat, sì in singulos ternos exigeret pullos, perfici sexagena posse.

intereà uenit apparitor appi à cònsule et augures.
ait citari. ille foras exit è uillà. at in uillam intrò
inuolant columbae, dè quibus merula axio,
sì umquam peristerotropion cònstituisses, has
tuas esse putares, quamuis ferae essent. duo enim genera
earum in peristerotropio esse solent, unum agreste, ut
alii dicunt, saxatile, quod habetur in turribus ac columinibus uillae, à quo appellatae columbae, quae propter timorem naturalem summa loca in tectis captant.
quo fit ut agrestes maxime sequantur turres, in quàs
ex agrò euolant suapte sponte ac remeant. alterum
genus columbarum est clementius, quod cibo
domestico contentum intra limina ianuae solet pasci.
hoc genus maxime est colore albo, illut alterum agreste
sine albo, uario. ex iis duabus stirpibus fit miscellum tertium genus fructus causa, atque incedunt in
locum unum, quod alii uocant peristerona, alii peristerotropion, in quo uno saepe uel quinque milia
sunt inclusae. peristeron fit ut testudo magna, camara
tectus, uno ostio angusto, fenestris punicanis aut latioribus reticulatis utrimque, ut locus omnis sit inlustris,
neue quae serpèns aliutue quid animal maleficum introire queat. intrìnsecus quam leuissimo marmorato
toti parietes ac camarae oblinuntur et extrìnsecus
circum fenestras, ne mus aut lacerta qua adrepere ad
columbaria possit. nihil enim timidius columba. singulis paribus columbaria fiunt rutunda in ordinem
crebra, ordines quam plurimi possunt à terra usque
ad camaram. columbaria singula esse oportet ut os
habeat, quo modo introire et exire possit, intus ternarum palmarum ex omnibus partibus. sub ordines
singulos tabulae fictae ut sint bipalmes, quo utantur
uestibulo ac prodeant. aquam esse oportet quae ìnfluat, unde et bibere et ubi lauari possint. permundae
enim sunt hae uolucres. itaque pastorem columbarum
quotquot mènsibus crebro oportet euerrere. est enim
quod eum inquinat locum appositum ad agri culturam,
ita ut hoc optimum esse scripserint aliquot. siquae
columba quid offenderit, ut medeatur. siquae perierit,
ut efferatur. siqui pulli idonei sunt ad uendendum,
promat. item quae fetae sunt,certum locum ut
disclusum ab aliis rete habeat, quo trànsferantur, è
quo foras ex peristerone euolare possint matres.
quod faciunt duabus dè causis. una, sì fastidiunt aut
inclusae cònsenescunt, quod libero aere, cum exierint
in agros, redintegrentur. altera dè causa propter inlicium ipsae enim propter pullos, quos habent, utique
redeunt, nisi à coruo occisae aut ab accipitre interceptae. quos columbarii interficere solent duabus uirgis
uiscatis defictis in terra inter sè curuatis, cum inter
eas posuerint obligatum animal, quodpetere
soleant accipitres, quì ita decipiuntur, cum sè obleuerunt uisco. columbas redire solere ad locum licet
animaduertere, quod multi in teatro è sinu missas
faciunt, atque ad locum redeunt, quae nisi reuerterentur, nòn emitterentur. cibus apponitur circum parietes
in canalibus, quas extrìnsecus per fistulas supplent.
delectantur milio, tritico, hordeo, piso, fasiolis, eruo.
item fere haec, in turribus ac summis uillis quì habent
agrestes columbas, quaad possunt, imitandum. in peristeronas aetate bona parandum, neque pullos neque
uetulas, totidem mares quot feminas. nihil columbis
fecundius. itaque diebus quadragenis concipit et parit
et incubat et educat. et hoc fere totum annum faciunt. tantummodo interuallum faciunt à bruma ad
aequinoctium uernum. pulli nascuntur bini, quì simulac creuerunt et habent robor, cum matribus pariunt.
quì solent saginare pullos columbinos, quo pluris uendant, secludunt eòs, cum iam pluma sunt tecti. deinde
manducato candido farciunt pane. hieme hoc bis, aestate ter, mane meridie uesperi. hieme demunt cibum
medium. quì iam pinnas incipiunt habere, relincunt
in nido inlisis cruribus et matribus, uberius ut cibo
uti possint, obiciunt. eò enim totum diem sè et pullos
pascunt. quì ita educantur, celerius pinguiores fiunt
quam alii, et candidae fiunt parentes eorum. romae,
sì sunt formosi, bono colore, integri, boni seminis,
paria singula uolgo ueneunt ducenis nummis nec nòn
eximia singulis milibus nummum. quas nuper cum
mercator tanti emere uellet à l. axio, equite romano,
minoris quadringentis denariis daturum negauit. axius,	
sì possem emere, inquit, peristerona factum, quem ad
modum, in aedibus cum habere uellem, emi fictilia
columbaria, iam issem emptum et misissem ad uillam. quasi uero, inquit pica, nòn in urbe quoque sint
multi. an tibe columbaria quì in tegulis habent, nòn
uidentur habere peristeronas, cum aliquot supra centum milium sestertium habeant ìnstrumentum. è quis
alicuius totum emas cènseo, et antequam aedificas rure,
magnum condiscas hic in urbe cotidie lucrum assem
semissem condere in loculos. tù, merula, sic perge
deinceps.

ille, turturibus item, inquit, locum cònstituendum.
proinde magnum, ac multitudinem alere uelis. eumque
item ut dè columbis dictum est, ut habeat ostium ac
fenestras et aquam puram ac parietes ac camaras
munitas tectorio. sed pro columbariis in pariete mutulos aut palos in ordinem, supra quos tegeticulae
cannabinae sint impositae. ìnfimum ordinem oportet
abesse à terra nòn minus tres pedes, inter reliquos
dodrantes, à summo ad camaram semipedem,
aeque latum ac mutulus à pariete extare potest, in
quibus dies noctesque pascuntur. cibatui quod sit,
obiciunt triticum siccum, in centenos uicenos turtures
fere semodium, cottidie euerrentes eorum stabula, à
stercore ne offendantur, quod item seruatur ad agrum
colendum. ad saginandum adpositissimum tempus circiter messem. etenim matres eorum tum optimae sunt,
cum pulli plurimi gignuntur, quì ad farturam meliores.
itaque eorum fructus id temporis maxime cònsistit.
axius, ego quae requiro farturae membra, dè gallinis dic sodes, merula. tum dè
reliquis siquid idoneum fuerit ratiocinari, licebit. igitur
sunt gallinae quae uocantur generum trium, uillaticae
et rusticae et africanae. gallinae uillaticae sunt, quas
deinceps rure habent in uillis. dè his quì ornitoboscion ìnstituere uolt, id est adhibita scientia ac cura
ut capiant magnos fructus, ut maxime factitauerunt
Deliaci, haec quinque animaduertant oportet.
dè emptione, cuius modi et quam multas parent. dè
fetura, quem ad modum admittant et pariant. dè ouis,
quem ad modum incubent et excudant. dè pullis,
quem ad modum et à quibus educentur. hisce appendix adicitur pars quinta, quem ad modum saginentur. ex quis tribus generibus proprio nomine uocantur feminae quae sunt uillaticae gallinae, mares
galli, capi semimares, quì sunt castrati. gallos
castrant, ut sint capi, candenti ferro inurentes ad ìnfima crura, usque dum rumpatur, et quod extat ulcus,
oblinunt figlina creta. quì spectat ut ornitoboscion
perfectum habeat, scilicet genera ei tria paranda, maxime uillaticas gallinas. è quis in parando eligat oportet fecundas, plerumque rubicunda pluma, nigris pinnis, imparibus digitis, magnis capitibus, crista erecta,
amplas. hae enim ad partiones sunt aptiores. gallos
salaces quì animaduertunt, sì sunt lacertosi, rubenti
crista, rostro breui pleno acuto, oculis rauis aut nigris,
palea rubra subalbicanti, collo uario aut aureolo, feminibus pilosis, cruribus breuibus, unguibus longis,
caudis magnis, frequentibus pinnis. item quì elati
sunt ac uociferant saepe, in certamine pertinaces et
quì animalia quae nocent gallinis nòn modo nòn pertimescant, sed etiam pro gallinis propugnent. nec
tamen sequendum in seminio legendo tanagricos et
melicos et calcidicos, quì sine dubio sunt pulcri et
ad proeliandum inter sè maxime idonei, sed ad partus
sunt steriliores. sì ducentos alere uelis, locus saeptus
adtribuendus, in quo duae caueae coniunctae magnae
cònstituendae, quae spectent ad exorientem uersus,
utraeque in longitudinem circiter decem pedum, latitudine dimidio minores, altitudine paulo
humiliores. in utraque fenestra lata tripedalis, et
eae pede altiores è uiminibus factae raris, ita ut lumen praebeant multum, neque per eas quicquam ire
intro possit, quae nocere solent gallinis. inter duas
ostium sit, qua gallinarius, curator earum, ire possit.
in caueis crebrae perticae traiectae sint, ut omnes
sustinere possint gallinas. contra singulas perticas
in pariete exclusa sint cubilia earum. ante sit, ut
dixi, uestibulum saeptum, in quo diurno tempore esse
possint atque in puluere uolutari. praeterea sit cella
grandis, in qua curator habitet, ita ut in parietibus
circum omnia plena sint cubilia gallinarum aut exculpta aut adficta firmiter. motus enim, cum incubat,
nocet. in cubilibus, cum parturient, acus substernendum. cum pepererunt, tollere substramen et recèns
aliut subicere, quod pulices et cetera nasci solent,
quae gallinam conquiescere nòn patiuntur. ob quam
rem oua aut inaequabiliter maturescunt aut cònsenescunt. quae uelis incubet, negant plus xxu oportere oua incubare, quamuis propter fecunditatem pepererit plura. optimum esse partum ab aequinoctio
uerno ad autumnale. itaque quae ante aut post nata
sunt et etiam prima eò tempore, nòn supponenda. et
ea quae subicias, potius uetulis quam pullitris, et quae
rostra aut ungues nòn habeant acutos, quae debent
potius in concipiendo occupatae esse quam incubando.
adpositissimae ad partum sunt anniculae aut bimae.
sì oua gallinis pauonina subicias, cum iam decem
dies fouere coepit, tum denique gallinacia subicere,
ut una excudat. gallinaciis enim pullis bis deni dies
opus sunt, pauoninis ter noueni. eas includere oportet,
ut diem et noctem incubent, praeterquam mane et
uespere, dum cibus ac potio is detur. curator oportet	
circumeat diebus interpositis aliquot ac uertere oua,
ut aequabiliter concalefiant. oua plena sint atque utilia
necne, animaduerti aiunt posse, sì demiseris in aquam,
quod inane natet, plenum desidit. quì ut hoc intellegant concutiant, errare, quod uitales uenas
cònfundant in iis. idem aiunt, cum ad lumen sustuleris, quod perluceat, id esse inane. quì haec	
uolunt diutius seruari, perfricant sale minuto aut
muria tres aut quattuor horas eaque abluta condunt
in furfures aut acus. in supponendo oua obseruant
ut sint numero inparia. oua, quae incubantur, habeantne semen pulli, curator quadriduo post quam incubari coepit intellegere potest. sì contra lumen
tenuit et purum unius modi esse animaduertit, putant
eiciendum et aliud subiciundum. excusos pullos subducendum ex singulis nidis et subiciendum ei quae
habeat paucos. ab eaque, sì reliqua sint oua pauciora,
tollenda et subicienda aliis, quae nondum excuderunt
et minus habent triginta pullos. hoc enim gregem
maiorem nòn faciendum. obiciendum pullis diebus XV
primis mane subiecto puluere, ne rostris noceat terra
dura, polentam mixtam cum nasturti semine et aqua
aliquanto ante factam intritam, ne tum denique
in eorum corpore turgescat. aqua prohibendum. qua	
dè clunibus coeperint habere pinnas, è capite, è collo
eorum crebro eligendi pedes. saepe enim propter eòs
cònsenescunt. circum caueas eorum incendendum cornum ceruinum, ne quae serpèns accedat, quarum bestiarum ex odore solent interire. prodigendae in solem
et in stercilinum, ut uolutare possint, quod ita alibiliores fiunt. neque pullos, sed omne ornitoboscion	
cum aestate, tum utique cum tempestas sit mollis
atque apricum. intento supra rete, quod prohibeat
eas extra saepta euolare et in eas inuolare extrìnsecus accipitrem aut quid aliut. euitantem caldorem
et frigus, quod utrumque iis aduersum. cum iam pinnas
habebunt, cònsuefaciundum ut unam aut duas sectentur
gallinas, ceterae ut potius ad pariendum sint expeditae, quam in nutricatu occupatae. incubare oportet
incipere secundum nouam lunam, quod fere quae ante,
pleraque nòn succedunt. diebus fere uiginti excudunt.
dè quibus uillaticis quoniam uel nimium dictum, breuitate reliqua conpènsabo.

gallinae rusticae sunt in urbe rarae nec fere
mànsuetae nisi in cauea uidentur romae, similes
facie nòn his gallinis uillaticis nostris, sed africanis.
aspectu ac facie incontaminatae in ornatibus publicis	
solent poni cum psittacis ac merulis albis, item aliis
id genus rebus inusitatis. neque fere in uillis oua
ac pullos faciunt, sed in siluis. ab his gallinis dicitur
ìnsula gallinaria appellata, quae est in mari tusco
secundum italiam contra montes liguscos, intimilium,
album ingaunum. alii ab his uillaticis inuectis à
nautis, ibi feris factis procreatis. gallinae africanae	
sunt grandes, uariae, gibberae, quas meleagridas appellant graeci. haec nouissimae in triclinium genanium introierunt è culina propter fastidium hominum.
ueneunt propter penuriam magno. dè tribus generibus
gallinae saginantur maxime uillaticae. eas includunt
in locum tepidum et angustum et tenebricosum, quod
motus earum et lux pinguitudinis uindicta, ad hanc
rem electis maximis gallinis, nec continuo his, quas
melicas appellant falso, quod antiqui, ut tetin telim
dicebant, sic medicam melicam uocabant. hae primo
dicebantur, quae ex medica propter magnitudinem
erant allatae quaeque ex iis generatae, postea propter
similitudinem amplae omnes. ex iis euulsis ex alis
pinnis et è cauda farciunt turundis hordeaceis partim
admixtis farina lolleacia aut semine lini ex aqua
dulci. bis die cibum dant, obseruantes ex quibusdam
signis ut prior sit concoctus, antequam secundum
dent. dato cibo, quom perpurgarunt caput, nequos
habeat pedes, rursus eas concludunt. hoc faciunt usque ad dies xxu. tunc denique pingues fiunt. quidam
et triticeo pane intrito in aquam, mixto uino bono
et odorato, farciunt, ita ut diebus xx pingues reddant
ac teneras. sì in farciendo nimio cibo fastidiunt, remittendum in datione pro portione, ac decem primis
processit, in posterioribus ut deminuat eadem ratione,
ut uicesimus dies et primus sint pares. eodem modo
palumbos farciunt ac reddunt pingues.

trànsi, inquit axius, nunc in illud genus, quod
nòn est uilla ac terra contentum, sed requirit
piscinas, quod uos pilograeci uocatis ampibium. in
quibus ubi ànseres aluntur, nomine alieno cenoboscion appellatis. horum greges scipio metellus et
m. seius habent magnos aliquot. merula, seius, inquit, ita greges comparauit ànserum, ut hòs quinque
gradus obseruaret, quos in gallinis dixi. hi sunt dè
genere, dè fetura, dè ouis, dè pullis,
dè sagina. primum iubebat seruum in legendo obseruare ut essent ampli et albi, quod plerumque pullos
similes sui faciunt. est enim alterum genus uarium,
quod ferum uocatur, nec cum iis libenter congregantur,
nec aeque fit mànsuetum. ànseribus ad admittendum tempus est aptissimum à bruma, ad pariendum et incubandum à kalendis februariis uel martiis usque ad solstitium. saliunt fere in aqua, iniguntur
in flumen aut piscinam. singulae nòn plus quam ter in
anno pariunt. singulis, ubi pariant, faciendum haras
quadratas circum binos pedes et semipedem. eas substernendum palea. notandum earum oua aliquo signo,
quod aliena nòn excudunt. ad incubandum supponunt
plerumque nouem aut undecim, quì hoc minus, quinque,
quì hoc plus, XV. incubat tempestatibus dies triginta, tepidioribus xxu. cum excudit, quinque diebus
primis patiuntur esse cum matre. deinde cotidie, serenum cum est, producunt in prata, item piscinas aut
paludes, iisque faciunt haras supra terram aut suptus,
in quas nòn inducunt plus uicenos pullos, easque
cellas prouident ne habeant in solo umorem et ut
molle habeant substramen è palea aliaue qua re, neue
qua eò accedere possint mustelae aliaeue quae bestiae
noceant. ànseres pascunt in umidis locis et pabulum
serunt, quod aliquem ferat fructum, seruntque his
herbam, quae uocatur seris, quod ea aqua tacta, etiam
cum est arida, fit uiridis. folia eius decerpentes dant,
ne, sì eò inegerint, ubi nascitur, aut obterendo perdant aut ipsi cruditate pereant. uoraces enim sunt
natura. quo temperandum iis, quì propter cupiditatem
saepe in pascendo, sì radicem prenderunt, quam educere uelint è terra, abrumpunt collum. perinbecillum
enim id, ut caput molle. sì haec herba nòn est, dandum hordeum aut frumentum aliut. cum est tempus
farraginis, dandum, ut in seri dixi. cum incubant,
hordeum iis intritum in aqua apponendum. pullis
primum biduo polenta aut hordeum apponitur, tribus
proximis nasturtium uiride cònsectum minutatim ex
aqua in uas aliquod. cum autem sunt inclusi in haras
aut speluncas, ut dixi, uiceni, obiciunt iis polentam
hordeaceam aut farraginem herbamue teneram aliquam
concisam. ad saginandum eligunt pullos circiter sesquimènsem quì sunt nati. eòs includunt in saginario
ibique polentam et pollinem aqua madefacta dant
cibum, ita ut ter die saturent. secundum cibum large
ut bibant faciunt potestatem. sic curati circiter duobus mènsibus fiunt pingues. quotiènscumque sumpserunt, locus solet purgari, quod amant locum
purum neque ipsi ullum, ubi fuerunt, relincunt purum.

quì autem uolunt greges anatium habere ac cònstituere nessotropion, primum locum, quoi est facultas,
eligere oportet palustrem, quod eò maxime delectantur.
sì id nòn, potissimum ibi, ubi sit naturalis aut lacus
aut stagnum aut manu facta piscina, quo gradatim
descendere possint. saeptum altum esse oportet, ubi
uersentur, ad pedes quindecim, ut uidistis ad uillam
sei, quod uno ostio claudatur. circum totum parietem
intrìnsecus crepido lata, in qua secundum parietem
sint tecta cubilia, ante ea uestibulum earum exaequatum tectorio opere testaceo. in eò perpetua canalis,
in quam et cibus inponitur iis et inmittitur aqua.
sic enim cibum capiunt. omnes parietes tectorio leuigantur, ne faeles aliaue quae bestia introire ad nocendum possit, idque saeptum totum rete grandibus
maculis integitur, ne eò inuolare aquila possit neue
euolare anas. pabulum iis datur triticum, hordeum, uinacei, nòn numquam etiam ex aqua
gammari et quaedam eius modi aquatilia. quae in eò
saepto erunt piscinae, in eas aquam large ìnfluere
oportet, ut semper recèns sit.
sunt item nòn dissimilia alia genera, ut querquedulae, palarides, sic perdices, quae, ut arcelaus
scribit, uoce maris audita concipiunt. quae, ut
superiores, neque propter fecunditatem neque propter suauitatem saginantur et sic pascendo fiunt pingues. quod
ad uillaticarum pastionum primum actum pertinere
sum ratus, dixi.

intereà redit appius, et percontati nos ab illo et
ille à nobis, quid esset dictum ac factum. appius,
sequitur, inquit, actus secundi generis adficticius ad
uillam quì solet esse, ac nomine antico à parte quadam leporarium appellatum. nam neque solum lepores
in eò includuntur silua, ut olim in iugero agelli aut
duobus, sed etiam cerui aut capreae in iugeribus multis.
quintus fuluius lippinus dicitur habere in tarquiniènsi saepta iugera quadraginta, in quo sunt inclusa
nòn solum ea quae dixi, sed etiam oues ferae, etiam
hoc maius hic in statoniènsi et quidam in locis aliis.
in gallia uero trànsalpina t. pompeius tantum saeptum uenationis, ut circiter ∞ ∞ ∞ ∞ passum locum
inclusum habeat. praeterea in eodem cònsaepto fere
habere solent cocliaria atque aluaria
atque etiam dolia, ubi habeant conclusos glires. sed
horum omnium custodia, incrementum et pastio aperta,
praeterquam dè apibus. quis enim ignorat saepta è
maceriis ita esse oportere in leporario, ut tectorio
tacta sint et sint alta. alterum ne faelis aut maelis
aliaue quae bestia introire possit, alterum ne lupus
trànsilire. ibique esse latebras, ubi lepores interdius
delitiscant in uirgultis atque herbis, et arbores patulis
ramis, quae aquilae inpediant conatus. quis item
nescit, paucos sì lepores, mares ac feminas, intromiserit, breui tempore fore ut impleatur. tanta fecunditas huius quadripedis. quattuor modo enim intromisit in leporarium, breui solet repleri. etenim saepe, cum
habent catulos recentes, alios in uentre habere reperiuntur. itaque dè iis arcelaus scribit, annorum
quot sit quì uelit scire, ìnspicere oportere foramina
naturae, quod sine dubio alius alio habet plura. hòs
quoque nuper ìnstitutum ut saginarent plerumque, cum
exceptos è leporario condant in caueis et loco clauso
faciant pingues. quorum ergo tria genera fere sunt.
unum italicum hoc nostrum pedibus primis humilibus,
posterioribus altis, superiore parte pulla, uentre albo,
auribus longis. quì lepus dicitur, cum praegnas sit,
tamen concipere. in gallia trànsalpina et macedonia
fiunt permagni, in hispania et in italia mediocres.
alterius generis est, quod in gallia nascitur ad alpis,
quì hoc fere mutant, quod toti candidi sunt. ii raro
perferuntur romam. tertii generis est, quod in hispania nascitur, similis nostro lepori ex quadam parte,
sed humilis, quem cuniculum appellant. l. aelius
putabat ab eò dictum leporem à celeritudine, quod
leuipes esset. ego arbitror à graeco uocabulo antico,
quod eum aeolis λέποριν appellabant.
cuniculi dicti ab eò, quod sub terra cuniculos ipsi
facere solent, ubi lateant in agris. horum omnium
tria genera, sì possis, in leporario habere oportet.
duo quidem utique te habere puto, quod in hispania annis ita fuisti multis, ut inde te cuniculos
persecutos credam.

apros quidem posse haberi in leporario nec
magno negotio ibi et captiuos et cicuris, quì ibi nati
sint, pingues solere fieri scis, inquit, axi. nam quem
fundum in tusculano emit hic uarro à m. pupio pisone, uidisti ad bucinam ìnflatam certo tempore apros
et capreas conuenire ad pabulum, cum ex superiore
loco è palaestra apris effunderetur glas, capreis uicia
aut quid aliut. ego uero, inquit ille, apud q. hortènsium cum in agrò laurenti essem, ibi istuc magis
θρᾳκικῶς fieri uidi. nam silua erat, ut dicebat, supra
quinquaginta iugerum maceria saepta, quod nòn leporarium, sed terotropium appellabat. ibi erat locus excelsus, ubi tricilinio posito cenabamus, quo
orpea uocari iussit. quì cum eò uenisset cum stola et
citara cantare esset iussus, bucina ìnflauit, ut tanta
circumfluxerit nos ceruorum aprorum et ceterarum
quadripedum multitudo, ut nòn minus formosum mihi
uisum sit spectaculum, quam in circo maximo aedilium sine africanis bestiis cum fiunt uenationes.
axius, tuas partes, inquit, subleuauit appius, ò	
merula noster. quod ad uenationem pertinet, breuiter
secundus trasactus est actus, nec dè cocleis ac gliribus quaero, quod relicum est. neque enim magnum
molimentum esse potest. nòn istuc tam simplex est,
inquit appius, quam tù putas, ò axi noster. nam
et idoneus sub dio sumendus locus cocleariis, quem
circum totum aqua claudas, ne, quas ibi posueris ad
partum, nòn liberos earum, sed ipsas quaeras. aqua,
inquam, finiendae, ne fugitiuarius sit parandus. locus
is melior, quem et nòn coquit sol et tangit ros. quì
sì naturalis nòn est, ut fere nòn sunt in aprico loco,
neque habeas in opaco ubi facias, ut sunt sub rupibus
ac montibus, quorum adluant radices lacus ac fluuii,
manu facere oportet roscidum. quì fit, sì adduxeris
fistula et in eam mammillas inposueris tenues, quae
eructent aquam, ita ut in aliquem lapidem incidat ac
late dissipetur. paruus iis cibus opus est, et is sine
ministratore, et hunc, dum serpit, nòn solum in area
reperit, sed etiam, sì riuus nòn prohibet, parietes
stantes inuenit. denique ipsae et ruminantes ad propolam uitam diu producunt, cum ad eam rem pauca
laurea folia intericiant et aspergant furfures nòn multos. itaque cocus has uiuas an mortuas coquat, plerumque nescit. genera coclearum sunt plura, ut
minutae albulae, quae adferuntur è reatino, et maximae, quae dè illurico adportantur, et mediocres, quae
ex africa adferuntur. nòn quo nòn in his regionibus
quibusdam locis ac magnitudinibus sint disperiles.
nam et ualde amplae sunt ex africa,
quae uocantur solitannae, ita ut in eas lxxx quadrantes coici possint, et sic in aliis regionibus eaedem
inter sè conlatae minores ac maiores. hae in fetura
pariunt innumerabilia. earum semen minutum ac testa
molli diuturnitate obdurescit. magnis ìnsulis in areis
factis magnum bolum deferunt aeris. has quoque
saginare solent ita, ut ollam cum foraminibus incrustent sapa et farri, ubi pascantur, quae foramina habeat, ut intrare aer possit. uiuax enim haec natura.
 glirarium autem dissimili ratione habetur, quod
nòn aqua, sed maceria locus saepitur. tota leui lapide
aut tectorio intrìnsecus incrustatur, ne ex ea erepere
possit. in eò arbusculas esse oportet, quae ferant
glandem. quae cum fructum nòn ferunt, intra maceriem iacere oportet glandem et castaneam, unde
saturi fiant. facere iis cauos oportet laxiores, ubi
pullos parere possint. aquam esse tenuem, quod ea
nòn utuntur multum et aridum locum quaerunt. hae
saginantur in doliis, quae etiam in uillis habent multi,
quae figuli faciunt multo aliter atque alia, quod in
lateribus eorum semitas faciunt et cauum, ubi cibum
cònstituant. in hoc dolium addunt glandem aut nuces
iuglandes aut castaneam. quibus in tenebris †cumularim positum est in doleis, fiunt pingues.
appius, igitur relinquitur, inquit, dè pastione
uillatica tertius actus dè piscinis. quid tertius. inquit axius. an quia tù solitus es in adulescentia tua
domi mulsum nòn bibere propter parsimoniam, nos
mel neclegemus. appius nobis, uerum dicit, inquit.
nam cum pauper cum duobus fratribus et duabus
sororibus essem relictus, quarum alteram sine dote
dedi lucullo, à quo hereditate mè cessa primum et
primus mulsum domi meae bibere coepi ipse, cum
intereà nihilo minus paene cotidie in conuiuio omnibus
daretur mulsum. praeterea meum erat, nòn tuum, eas
nouisse uolucres, quibus plurimum natura ingeni atque artis tribuit. itaque eas melius mè nosse quam te
ut scias, dè incredibili earum arte naturali audi. merula,
ut cetera fecit, historicos quae sequi melitturgoe soleant demònstrabit.

primum apes nascuntur partim ex apibus, partim.
ex bubulo corpore putrefacto. itaque arcelaus in
epigrammate ait eas esse
βοὸς φθιμένης πεπλανημμνα τέκνα,
idem
ἵππων μὲν σφῆκες γενεά, μόσχων δὲ μέλισσαι.
apes nòn sunt solitaria natura, ut aquilae, sed ut
homines. quod sì in hoc faciunt etiam graguli, at
nòn idem, quod hic societas operis et aedificiorum,
quod illic nòn est, hic ratio atque ars, ab his opus
facere discunt, ab his aedificare, ab his cibaria condere. tria enim harum, cibus, domus, opus, neque
idem quod cera cibus, nec quod mel, nec quod
domus. nòn in fauo sex angulis cella, totidem quot
habet ipsa pedes. quod geometrae hexagonon fieri in
orbi rutundo ostendunt, ut plurimum loci includatur.
foris pascuntur, intus opus faciunt, quod dulcissimum
quod est, et deis et hominibus est acceptum, quod
fauus uenit in altaria et mel ad principia conuiui et
in secundam mènsam administratur. haec ut hominum ciuitates, quod hic est et rex et imperium et
societas.secuntur omnia pura. itaque nulla
harum adsidit in loco inquinato aut eò quì male oleat,
neque etiam in eò quì bona olet unguenta. itaque
iis unctus quì accessit, pungunt, nòn, ut muscae, ligurriunt, quod nemo has uidet, ut illas, in carne aut
sanguine aut adipe. ideo modo cònsidunt in eis quorum sapor dulcis. minime malefica, quod nullius opus
uellicàns facit deterius, neque ignaua, ut nòn, quì
eius conetur disturbare, resistat. neque tamen nescia
suae inbecillitatis. quae cum causa musarum esse dicuntur uolucres, quod et, sì quando displicatae sunt,
cumbalis et plausibus numero redducunt in locum
unum. et ut his dis helicona atque olumpon adtribuerunt homines, sic his floridos et incultos natura
adtribuit montes. regem suom secuntur, quocumque
it, et fessum subleuant, et sì nequit uolare, succollant,
quod eum seruare uolunt. neque ipsae sunt ìnficientes
nec nòn oderunt inertes. itaque ìnsectantes ab sè
eiciunt fucos, quod hi neque adiuuant et mel cònsumunt, quos uocificantes plures persecuntur etiam paucae. extra ostium alui opturant omnia, qua uenit
inter fauos spiritus, quam eritacen appellant graeci.
omnes ut in exercitu uiuunt atque alternis dormiunt
et opus faciunt pariter et ut colonias mittunt, iique
duces cònficiunt quaedam ad uocem ut imitatione
tubae. tum id faciunt, cum inter sè signa pacis ac
belli habent. sed, ò merula, axius noster ne, dum
haec audit pusica, maciscat, quod dè fructu nihil
dixi, nunc cursu lampada tibe trado.

merula, dè fructu, inquit, hoc dico, quod fortasse
an tibi satis sit, axi, in quo auctorem habeo nòn
solum seium, quì aluaria sua locata habet quotannis
quinis milibus pondo mellis, sed etiam hunc uarronem
nostrum, quem audiui dicentem duo milites sè habuisse
in hispania fratres ueianios ex agrò falisco locupletis, quibus cum à patre relicta esset parua uilla et
agellus nòn sane maior iugero uno, hòs circum uillam
totam aluaria fecisse et hortum habuisse ac relicum
tumo et cutiso opseuisse et apiastro, quod alii melipullon, alii melissopullon, quidam melittaenam
appellant. hòs numquam minus, ut peraeque ducerent,	
dena milia sestertia ex melle recipere esse solitos,
cum dicerent uelle expectare, ut suo potius tempore
mercatorem admitterent, quam celerius alieno. Dic
igitur, inquit, ubi et cuius modi mè facere oporteat
aluarium, ut magnos capiam fructus. ille, melittonas	
ita facere oportet, quos alii melitropia appellant,
eandem rem quidam mellaria. primum secundum
uillam potissimum, ubi nòn resonent imagines (hic
enim sonus harum fugae existimatur esse †procerum), esse oportet aeretemperato, neque aestate
feruido neque hieme nòn aprico, ut spectet potissimum ad hibernos ortus, quì prope sè loca habeat
ea, ubi pabulum sit frequèns et aqua pura. sì pabulum naturale nòn est, ea oportet dominum serere,
quae maxime secuntur apes. ea sunt rosa, serpullon,
apiastrum, papauer, faba, lèns, pisum, ocimum, cuperum, medice, maxime cutisum, quod minus ualentibus utilissimum est. etenim ab aequinoctio uerno
florere incipit et permanet ad alterum aequinoctium. sed ut hoc aptissimum ad sanitatem apium,	
sic ad mellificium tumum. propter hoc siculum mel
fert palmam, quod ibi tumum bonum frequèns est.
itaque quidam tumum contundunt in pila et diluunt
in aqua tepida. eò cònspergunt omnia seminaria cònsita apium causa. quod ad locum pertinet, hoc genus	
potissimum eligendum iuxta uillam, nòn quo nòn in
uillae porticu quoque quidam, quo tutius esset, aluarium collocarint. ubi sint, alii faciunt ex uiminibus
rutundas, alii è ligno ac corticibus, alii ex arbore
caua, alii fictiles, alii etiam ex ferulis quadratas longas pedes circiter ternos, latas pedem, sed ita, ubi
parum sunt quae conpleant, ut eas conangustent, in
uasto loco inani ne despondeant animum. haec omnia
uocant à mellis alimonio aluos, quas ideo uidentur
medias facere angustissimas, ut figuram imitentur
earum. uitiles fimo bubulo oblinunt intus et extra,
ne asperitate absterreantur, easque aluos ita conlocant in mutulis parietis, ut ne agitentur neue inter
sè contingant, cum in ordinem sint positae. sic interuallo interposito alterum et tertium ordinem ìnfra
faciunt et aiunt potius hinc demi oportere, quam addi
quartum. media aluo,qua introeant apes, faciunt
foramina parua dextra ac sinistra. ad extremam, qua	
mellarii fauum eximere possint, opercula imponunt.
alui optimae fiunt corticeae, deterrimae fictiles, quod
et frigore hieme et aestate calore uehementissime haec
commouentur. uerno tempore et aestiuo fere ter in
mènse mellarius ìnspicere debet fumigàns leniter eas
et ab spurcitiis purgare aluum et uermiculos eicere.
praeterea ut animaduertat ne reguli plures existant.	
inutiles enim fiunt propter seditiones.et quidam dicunt, tria genera cum sint ducum in apibus,
niger ruber uarius, ut menecrates scribit, duo, niger
et uarius, quì ita melior, ut expediat mellario, cum
duo sint in eadem aluo, interficere nigrum, cum sit
cum altero rege, esse seditiosum et corrumpere aluom,
quod fuget aut cum multitudine fugetur. dè reliquis
apibus optima est parua uaria rutunda. fur quì uocabitur, ab aliis fucus, est ater et lato uentre. uespa,
quae similitudinem habet apis, neque socia est operis
et nocere solet morsu, quam apes à sè secernunt. hae
differunt inter sè, quod ferae et cicures sunt. nunc
feras dico, quae in siluestribus locis pastitant, cicures,
quae in cultis. siluestres minores sunt magnitudine
et pilosae, sed opifices magis.

in emendo emptorem uidere oportet, ualeant an
sint aegrae. sanitatis signa, sì sunt frequentes in
examine et sì nitidae et sì opus quod faciunt est
aequabile ac leue. minus ualentium signa, sì sunt
pilosae et horridae, ut puluerulentae, nisi opifici eas
urget tempus. tum enim propter laborem asperantur
ac marcescunt. sì trànsferendae sunt in alium
locum, id facere diligenter oportet et tempora, quibus
id potissimum facias, animaduertendum et loca, quo
trànsferas, idonea prouidendum. tempora, ut uerno
potius quam hiberno, quod hieme difficulter cònsuescunt quo trànslatae manere, itaque fugiunt plerumque. sì è bono loco trànstuleris eò, ubi idonea
pabulatio nòn sit, fugitiuae fiunt. nec, sì ex aluo in
aluum in eodem loco traicias, neglegenter faciendum,
sed et in quam trànsiturae sint apes, ea apiastro perfricanda, quod inlicium hoc illis, et faui melliti intus
ponendi à faucibus nòn longe, ne, cum animaduerterint
aut inopiam esse * * * habuisse dicit. is ait, cum sint
apes morbidae propter primoris uernos pastus, quì
ex floribus nucis graecae et cornus fiunt, coeliacas
fieri atque urina pota reficiendas. propolim uocant,
è quo faciunt ad foramen introitus protectum ante
aluum maxime aestate. quam rem etiam nomine eodem medici utuntur in emplastris, propter quam rem
etiam carius in sacra uia quam mel uenit. eritacen
uocant, quo fauos extremos inter sè conglutinant, quod
est aliut melle et propoli. itaque in hoc uim esse
inliciendi. quocirca examen ubi uolunt cònsidere, eum
ramum aliamue quam rem oblinunt hoc admixto apiastro. fauus est, quem fingunt multicauatum è cera,
cum singula caua sena latera habeant, quot singulis
pedes dedit natura. neque quae adferunt ad quattuor
res faciendas, propolim, eritacen, fauum, mel, ex iisdem omnibus rebus carpere dicunt. simplex, quod
è malo punico et asparago cibum carpant solum, ex
olea arbore ceram, è fico mel, sed nòn bonum. duplex
ministerium praeberi, ut è faba, apiastro, cucurbita,
brassica ceram et cibum. nec nòn aliter duplex quod
fit è malo et piris siluestribus, cibum et mel. item
aliter duplex quod è papauere, ceram et mel. triplex
ministerium quoque fieri, ut ex nuce graeca et è lapsano cibum, mel, ceram. item ex aliis floribus ita
carpere, ut alia ad singulas res sumant, alia ad plures,
nec nòn etiam aliut discrimen sequantur in carptura
aut eas sequatur, ut in melle, quod ex alia re faciant
liquidum mel, ut è siserae flore, ex alia contra spissum, ut è rore marino. sic ex alia re, ut è fico mel
ìnsuaue, è cutiso bonum, è tumo optimum. cibi pars
quod potio et ea iis aqua liquida, unde bibant esse
oportet, eamque propinquam, quae praeterfluat aut in
aliquem lacum ìnfluat, ita ut ne altitudine escendat
duo aut tres digitos. in qua aqua iaceant testae aut
lapilli, ita ut extent paulum, ubi adsidere et bibere
possint. in quo diligenter habenda cura ut aqua sit
pura, quod ad mellificium bonum uehementer prodest.
quod nòn omnis tempestas ad pastum prodire longius
patitur, praeparandus his cibus, ne tum melle cogantur solo uiuere aut relinquere exinanitas aluos. igitur
ficorum pinguium circiter decem pondo decoquont in
aquae congiis sex, quas coctas in offas prope apponunt. alii aquam mulsam in uasculis prope ut sit
curant, in quae addunt lanam puram, per quam sugant,
uno tempore ne potu nimium impleantur aut ne incidant in aquam. singula uasa ponunt ad aluos, haec
supplentur. alii uuam passam et ficum cum pisierunt,
adfundunt sapam atque ex eò factas offas apponunt ibi,
quo foras hieme in pabulum procedere tamen possint.

 cum examen exiturum est, quod fieri solet, cum
adnatae prospere sunt multae ac progeniem ut in coloniam emittere uolunt, ut olim crebro sabini factitauerunt propter multitudinem liberorum, huius quod
duo solent praeire signa, scitur. unum, quod superioribus diebus, maxime uespertinis, multae ante foramen
ut uuae aliae ex aliis pendent conglobatae. alterum,
quod, cum iam euolaturae sunt aut etiam inceperunt,
cònsonant uehementer, proinde ut milites faciunt, cum
castra mouent. quae primo cum exierunt, in cònspectu
uolitant reliquas, quae nondum congregatae sunt, respectantes, dum conueniant.à mellario cum
id fecisse sunt animaduersae, iaciundo in eas puluere
et circumtinniendo aere perterritae, quo uolunt perducere, nòn longe inde oblinunt eritace atque apiastro
ceterisque rebus, quibus delectantur. ubi cònsederunt,
adferunt aluumeisdem inliciislitam intus et
prope apposita fumo leni circumdato cogunt eas intrare.quae in nouam coloniam cum introierunt,
permanent adeo libenter, ut etiam sì proximam posueris illam aluum, unde exierunt, tamen nouo domicilio potius sint contentae.
quod ad pastiones pertinere sum ratus quoniam
dixi, nunc iam, quoius causa adhibetur ea cura, dè
fructu dicam. eximendorum fauorum signum sumunt
ex ipsis †uiris aluos habeat nem congerminarit coniecturam capiunt, sì intus faciunt bombum et, cum
intro eunt ac foras, trepidant et sì, opercula aluorum
cum remoris, fauorum foramina obducta uidentur
 membranis, cum sint repleti melle. in eximendo
quidam dicunt oportere ita ut nouem partes tollere, decumam relinquere. quod sì omne eximas, fore ut discedant. alii hoc plus relincunt, quam dixi. ut in
aratis quì faciunt restibiles segetes, plus tollunt frumenti ex interuallis, sic in aluis, sì nòn quotannis
eximas aut nòn aeque multum, et magis his assiduas
habeas apes et magis fructuosas. eximendorum fauorum primum putant esse tempus uergiliarum exortu,
secundum aestate acta, antequam totus exoriatur arcturus, tertium post uergiliarum occasum, et ita, sì
fecunda sit aluos, ut ne plus tertia pars eximatur
mellis, reliquum ut hiemationi relinquatur. sin aluus
nòn sit fertilis, niquid eximatur. exemptio cum est
maior, neque uniuersam neque palam facere oportet,
ne deficiant animum. faui quì eximuntur, siquae pars
nihil habet aut habet incunatum, cultello praesicatur.
prouidendum ne ìnfirmiores à ualentioribus opprimantur. eò enim minuitur fructus. itaque inbecilliores
secretas subiciunt sub alterum regem. quae crebrius
inter sè pugnabunt, aspargi eas oportet aqua mulsa.
quo facto nòn mododesistunt pugna, sed etiam
cònferciunt sè lingentes, eò magis, sì mulso sunt
asparsae, quo propter odorem auidius applicant sè
atque obstupescunt potantes. sì ex aluo minus frequentes euadunt ac subsidit aliqua pars, subfumigandum et prope apponendum bene olentium herbarum
maxime apiastrum et tumum. prouidendum uehementer ne propter aestum aut propter frigus dispereant. sì quando subito imbri in pastu sunt oppressae
aut frigore subito, antequam ipsae prouiderint id fore,
quod accidit raro ut decipiantur, et imbris guttis
uberibus offènsae iacent prostratae, ut efflictae, colligendum eas in uas aliquod et reponendum in tecto
loco ac tepido, proximo die quam maxime tempestate
bona cinere facto è ficulneis lignis ìnfriandum paulo
plus caldo quam tepidiore. deinde concutiendum leuiter ipso uaso, ut manu nòn tangas, et ponendae in
sole. quae enim sic concaluerunt, restituunt sè ac
reuiuescunt, ut solet similiter fieri in muscis aqua
necatis. hoc faciendum secundum aluos, ut reconciliatae ad suom quaeque opus et domicilium redeant.

 intereà redit ad nos pauo et, sì uoltis, inquit,
ancoras tollere, latis tabulis sortitio fit tribuum, ac
coepti sunt à praecone recini, quem quaeque tribus
fecerit aedilem. appius cònfestim surgit, ut ibidem
candidato suo gratularetur ac discederet in hortos.
merula, tertium actum dè pastionibus uillaticis postea,
inquit, tibi reddam, axi. cònsurgentibus illis, axius
mihi respectantibus nobis, quod et candidatum nostrum
uenturum sciebamus, nòn laboro, inquit, hoc loco
discessisse merulam. reliqua enim fere mihi sunt
nota, quod, cum piscinarum genera sint duo, dulcium
et salsarum, alterum apud plebem et nòn sine fructu,
ubi lumpae aquam piscibus nostris uillaticis ministrant. illae autem maritimae piscinae nobilium, quibus neptunus ut aquam et piscis ministrat, magis ad
oculos pertinent, quam ad uesicam, et potius marsippium domini exinaniunt, quam implent. primum enim
aedificantur magno, secundo implentur magno, tertio
aluntur magno. hirrus circum piscinas suas ex aedificiis duodena milia sestertia capiebat. eam omnem
mercedem escis, quas dabat piscibus, cònsumebat. nòn
mirum. uno tempore enim memini hunc caesari duo
milia murenarum mutua dedisse in pondus et propter
piscium multitudinem quadragies sestertio uillam uenisse. quae nostra piscina mediterranea ac plebeia recte
dicitur dulcis et illa amara. quis enim nostrum
nòn una contentus est hac piscina. quis contra maritumas nòn ex piscinis singulisconiunctas
habet pluris. nam ut pausias et ceteri pictores eiusdem generis loculatas magnas habent arculas, ubi
discolores sint cerae, sic hi loculatas habent piscinas, ubi dispares disclusos habeant pisces, quos, proinde
ut sacri sint ac sanctiores quam illi in ludia, quos
sacrificanti tibi, uarro, ad tibicinem gregatim uenisse dicebas ad extremum litus atque aram,
quod eòs capere auderet nemo, cum eodem tempore ìnsulas ludorum ibi χορευούσας uidisses, sic hòs piscis
nemo cocus in ius uocare audet. hortènsius quintus,
familiaris noster, cum piscinas haberet magna pecunia
aedificatas ad baulos, ita saepe cum eò ad uillam
fui, ut illum sciam semper in cenam pisces puteolos
mittere emptum solitum. neque satis erat eum nòn
pasci è piscinis, nisi etiam ipse eòs pasceret ultro ac
maiorem curam sibi haberet, ne eius esurirent mulli
, quam ego habeo, ne mei in rosea esuriant
asini, et quidem utraque re, et cibo et potione, cum
nòn paulo sumptuosius, quam ego, ministraret uictum.
ego enim uno seruolo, hordeo nòn multo, aqua domestica meos multinummos alo asinos. hortènsius
primum quì ministrarent piscatores habebat complures,
et ei pisciculos minutos aggerebant frequenter, quì
maioribus absumerentur. praeterea salsamentorum in
eas piscinas emptum coiciebat, cum mare turbaret ac
per tempestatem macellum piscinarum obsonium praeberet neque euerriculo in litus educere
possent uiuam saginam, plebeiae cenae piscis. celerius uoluntate hortènsi ex equili educeres redarias,
ut tibi haberes, mulas, quam è piscina barbatum
mullum. atque, ille inquit, nòn minor cura erat eius
dè aegrotis piscibus, quam dè minus ualentibus seruis.
itaque minus laborabat ne seruos aeger aquam frigidam, quam ut recentem biberent sui pisces. etenim
hac incuria laborare aiebat m. lucullum ac piscinas
eius despiciebat, quod aestuaria idonea nòn haberet,
ac reside aqua in locis pestilentibus habitarent pisces
eius. contra ad neapolim l. lucullum, posteaquam
perfodisset montem ac maritumum flumen inmisisset in
piscinas, quì reciproce fluerent ipsae, neptuno nòn
cedere dè piscatu. factum esse enim ut amicos pisces
suos uideatur propter aestus eduxisse in loca frigidiora, ut apuli solent pecuarii facere, quì per calles
in montes sabinos pecus ducunt. in baiano autem
aedificàns tanta ardebat cura, ut arcitecto permiserit
uel ut suam pecuniam cònsumeret, dummodo perduceret specus è piscinis in mare obiecta mole, qua aestus
bis cotidie ab exorta luna ad proximam nouam introire
ac redire rursus in mare posset ac refrigerare piscinas.

nos haec. at strepitus ab dextra et cum lata
candidatus noster designatus aedilis sè in uillam	
cui nos occedimus et gratulati in capitolium persequimur. ille inde endo suam domum, nos nostram, ò	
pinni noster, sermone dè pastione uillatica summatim hoc, quem exposui, habito.