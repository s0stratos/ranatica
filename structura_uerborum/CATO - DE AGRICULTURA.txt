
est interdum praestāre
    [mercātūrīs rem quaerere
        [nisi tam perīculōsum siet]
    (et item faenerārī
        [sī tam honestum siet])

maiiōrēs nostrī sīc habuēre
    (et ita in lēgibus posīuēre
        [fūrem duplī condemnārī
        (faenerātōrem quadruplī)])

    [quantō $peiiōrem$ cīuem exīstimārint faenerātōrem [quam fūrem]]
hinc licet exīstimāre

et uirum bonum
    [quom laudābant]
$ita$ laudābant

bonum agricolam (bonumque colōnum)

[amplissimē laudārī] exīstimābātur _ [quī ita laudābātur].

mercātōrem autem strēnuum (studiōsumque) rei quaerundae exīstimō
(uerum {ut suprā dīxī} perīculōsum (et calamitōsum))

at ex agricolīs et uirī fortissimī (et mīlitēs strēnuissimī) gignuntur
(maxumēque pius quaestus (stabilissimusque) cōnsequitur)
(minimēque inuidiōsus)
(minimēque male cōgitantēs sunt [quī in eō studiō occupātī sunt])

nunc {ut ad rem redeam} [quod prōmīsī īnstitūtum] prīncipium hoc erit.

quō modo agrum emī (parārīque) oporteat

    [*praedium* quom parāre cōgitābis]
$sic$ in animō habētō
    [utī nē cupidē emās
    (nēue opera tua parcās [uīsere])
    (et nē satis habeās [semel circum īre])]

    [quotiēns ībis]
$totiēns$ magis placēbit [quod bonum erit].

    [*uīcīnī* quō pactō niteant]
$id$ animum aduertitō.

in bona regiōne [bene nitēre] oportēbit.

et utī eō introeās (et circumspiciās)
utī [inde exīre] possīs.

utī bonum caelum habeat

nē calamitōsum siet.

solō bonō sua uirtūte ualeat.

[sī poteris] sub rādīce montis siet (in merīdiem spectet) (locō salubri)

operariōrum cōpia siet (bonumque aquarium) (oppidum ualidum prope siet)

[sī aut mare aut amnis [quā nāuēs ambulant] (aut uia bona (celebrisque))]

(siet in hīs agrīs [quī nōn saepe dominōs mūtant
(quī in hīs agrīs praedia uendiderint [quōs pigeat [uēndidisse]])])

(utī bene aedificātum siet)

cauētō [aliēnam disciplīnam temere contemnās].

dē dominō bonō colōnō (bonōque aedificātōre) melius emētur.

    [*ad uīllam* cum ueniēs]
uidētō [uāsa torcula (et dōlia multa)nē sient]

    [ubi nōn erunt]
scītō prō ratiōne frūctum esse

[*īnstrūmentī* nē magnī siet]
locō bonō siet.

uidētō quam minimī īnstrūmentī sūmptuōsusque ager nē siet.

scītō idem agrum quod hominem, 
quamuīs quaestuōsus siet, sī sūmptuōsus erit, relinquī nōn multum. 

praedium quod prīmum siet, sī me rogābis, sīc dicam:
dē omnibus agrīs optimōque locō iugera agrī centum, 
uīnea est prima, uel sī uīnō multō est; 
secundō locō hortus irriguus; 
tertiō salictum; 
quārtō oletum; 
quīntō pratum;
sextō campus frumentarius;
septumō silua caedua;
octauō arbustum;
nonō glandāria silua.

pater familiās, 
ubi ad uīllam uenit,
ubi larem familiārem salūtāuit,
fundum eōdem diē, sī potest, circum eat; 
sī nōn eōdem diē, at postrīdiē. 

ubi cognōuit, 
quō modo fundus cultus siet, 
operaque quae facta īnfectaque sient, 
postrīdiē eiius dieī uīlicum uocet, 
roget quid operis siet factum, 
quid restet, 
satin temperi opera sient cōnfecta, 
possitne quae relicua sient cōnficere, 
et quid factum uīnī, frūmentī aliārumque rērum omnium.

ubi ea cognōuit,
ratiōnem inīre oportet operārum, diērum.
sī ei opus nōn apparet, 
dīcit uīlicus sēdulō sē fēcisse, 
seruōs nōn ualuisse,
tempestātēs malās fuisse,
seruōs aufūgisse,
opus pūblicum effēcisse.

ubi eās aliāsque caussās multās dīxit,
ad ratiōnem operum operārumque uīlicum reuocā.
 
cum tempestātēs pluuiae fuerint,
quae opera per imbrem fierī potuerint: 
dōlia lauārī,
picārī,
uīllam purgārī,
frūmentum trānsferrī,
stercus forās efferrī,
stercilinum fierī, 
sēmen purgarī,
fūnes sarcīrī,
nouōs fierī,
centones, cuculiones familiam oportuisse sibi sarcire;
 
per feriās potuisse
fossās ueterēs tergerī,
uiam pūblicam munīrī,
uepres recidī,
hortum fodīrī,
pratum purgārī,
uirgās uincīrī,
spinās runcārī,
expīnsi far, 
munditiās fierī;

cum seruī aegrotārint,
cibāria tanta darī nōn oportuisse.

ubi cognita aequō animō sint 
quae relicua opera sint, cūrāre utī perficiantur. 

ratiōnēs putāre argentāriam, frūmentāriam,
pābulī caussā quae parāta sunt;

ratiōnem uīnāriam, oleāriam, quid uenierit, quid exactum siet,
quid relicuum siet,
quid siet quod uēneat; 
quae satis accipiunda sint, 
satis accipiantur; 

relicua quae sint, utī compareant.

sī quid dēsit in annum, utī paretur; 
quae supersint, ut uēneant; 
quae opus sint locātō, locentur;
quae opera fierī uelit et quae locārī uelit, 
utī imperet et ea scrīpta relinquat. 

pecus cōnsideret.

auctiōnem utī faciat:
uēndat oleum, sī pretium habeat;
uīnum, frūmentum quod supersit, uēndat;
boues uetulōs, armenta delicula, oues deliculas,
lānam, pelles, plostrum uetus, ferrāmenta uetera, 
seruum senem, seruum morbosum, 
et sī quid aliut supersit, uēndat.

patrem familiās uēndācem, nōn emācem esse oportet.
 
prima adulēscentia patrem familiae agrum conserere studere oportet; 
aedificāre diù cōgitāre oportet, 

cōnserere cōgitāre nōn oportet, sed facere oportet. 

ubi aetās accessit ad annōs XXXVI, tum aedificāre oportet,
sī agrum cōnsitum habeās. 

ita aedifices, nē uīlla fundum quaerat.

patrem familiae uīllam rūsticam bene aedificātam habēre expedit,
cellam oleāriam, uīnāriam, dōlia multa,
utī lubeat cāritātem expectāre:
et rei et uirtūtī et glōriae erit.

torcularia bona habēre oportet, ut opus bene efficī possit.

olea ubi lecta siet, oleum fīat continuō, nē corrumpātur. 

cōgitātō quot annīs tempestātēs magnās uenīre et oleam deicere solēre:

sī citō sustuleris et uasa parata erunt,
damnī nihil erit ex tempestāte et oleum uiridius et melius fīet. 

sī in terra et tabulātō olea nimium diu erit, putescet, oleum fetidum fīet;

ex quāuīs olea oleum uiridius et bonum fierī potest, sī temperi faciēs.

in iugera oleti CXX uāsa bina esse oportet, 
sī oletum bonum beneque frequēns cultumque erit; 

trapetōs bonōs priuōs impares esse oportet,
sī orbes contriti sient, ut commutare possis; 

fūnes loreōs prīuōs,
uectes senos, 
fibulās duodenas, 
medipontōs prīuōs loreos
trochileās graecanicās 

binis funibus sparteis ducant 

orbiculis superioribus octonis, 
īnferioribus senis 
citius duces; 

sī rotās uoles facere, tardius ducetur, sed minore labore.

 
- bubilia utī bene aedificata habeās 

bubilia bona, 
bonās praesepis faliscās clatratas: 
clatrōs interesse oportet pede:
sī ita fēceris, pabulum boues nōn eicient.

uīllam urbānam prō cōpiā aedificātō.

in bonō praediō sī bene aedificāueris bene posiueris,
rurī sī rēctē habitaueris,
libentius et saepius uenies, 
fundus melior erit, minus peccabitur, 
fructī plus capies.

frōns occipitio prior est. 

uīcīnīs bonus estō:
familiam nē sīueris peccāre.

sī tē libenter uicinitās uidebit, facilius tua uendes,
operās facilius locābis,
operariōs facilius conduces;
sī aedificabis, operis, iumentis, materie adiuuābunt;
sī quid bona salute usus uenerit, benigne defendent.

haec erunt uīlicī officia:
discipulīnā bonā ūtātur.

feriae seruentur. 

aliēnō manum abstineat, sua seruet diligenter. 

lītibus familia supersedeat:
sī quis quid deliquerit, pro noxa bono modo uindicet. 

[*familiae* male nē sit 
(nē algeat)
(nē esuriat)] 
opere bene exerceat

facilius malō et aliēnō prohibebit.
uīlicus, sī nōlet male facere, nōn faciet; 
sī passus erit, dominus impune nē sinat esse. 

prō beneficiō gratiam referat,
ut aliīs rēctē facere libeat. 

uīlicus nē sit ambulātōr; sobrius siet semper;
ad cenam nequō eat. 
familiam exerceat: 
cōnsideret quae dominus imperauerit fiant. 
nē plus cēnseat sapere se quam dominum. 

*amīcōs dominī* $eōs$ habeat sibi amīcōs.
quoi iussus siet, auscultet.
rem dīuīnam nisi compitalibus in compitō aut in focō nē faciat iniussu domini
credat nemini: 
quod dominus crediderit, exigat. 

satuī semen, cibaria, far, uīnum, oleum mutuum dederit nemini. 

duās aut trēs familiās habeat,
unde utenda roget et quibus det, praeterea nemini. 

rationem cum domino crebro putet.
 
operarium mercenarium politorem diūtius eundem nē habeat diē.
nē quid emisse uelit īnsciente domino, neu quid dominum celauisse uelit. 

parasītum nē quem habeat. haruspicem, augurem,
hariolum, chaldaeum nē quem cōnsuluisse uelit. 

segetem nē defrūdet: nam id īnfelix est.
opus rūsticum omne cūret utī sciat facere,
et id faciat saepe, dum nē lassus fiat: 

sī fecerit, 
scībit in mente familiae quid sit,
et illī animō aequiōre facient.

sī hoc faciet, 
minus libēbit ambulare et ualēbit rēctius et dormibit libentius.

primus cubitū surgat, 
postrēmus cubitum eat: 

prius uīllam uideat clausa utī siet 
et utī suō quisque locō cubet 
et utī iūmenta pabulum habeant.
 
boues maxima diligentia cūrātōs habētō.

bubulcis opsequitō partim,
quō libentius boues cūrent.

aratra uomeresque facitō utī bonōs habeas.

terram cariōsam
caue nē ares, 
nēue plostrum nēue pecus impellas:

sī ita nōn cāueris, quō impuleris,
triennii fructum amittes.

pecori et bubus diligenter substernatur, 
ungulae cūrentur;

scabiem pecori et iumentis cauetō:
id ex fame et sī impluit fierī solet. 

opera omnia màtùrè cōnficiās face; 

nam res rustica sīc est: 
sī ùnam rem sèrō fèceris, omnia opera sèrò facies.

stramenta sī deerunt, 
frondem iligneam legitō;

eam substernitō ouibus bubusque.

stercilinum magnum stude ut habeas; 

stercus sēdulō cōnserua: 
cum exportabis, purgātō et comminuito:
per autumnum euehitō.

circum oleās autumnitate ablaqueātō et stercus additō.

frondem populneam, ulmeam, querneam caeditō per tempus:
eam conditō nōn peraridam, pabulum ouibus.

item faenum cordum, 
sicilimenta dē pratō, ea arida condito.

post imbrem autumnum, 
rapinam, pabulum lupinumque serito.

-------------------------------------------------------

  agrum quibus locis cōnseras, sīc obseruari oportet.
ubi ager crassus et laetus est sine arbōribus, eum agrum
frumentarium esse oportet. idem ager, sī nebulosus est, 
rapa, raphanos, milium, panicum, id maxime seri oportet. 
in agro crasso et caldo oleam conditiuam, radium maiorem, sallentinam, orcitem, poseam, sergianam, colminianam, albicerem: quam earum in iis locis 
optimam dicent esse, eam maxime serito. hoc genus 
oleae in XXV aut in XXX pedes cōnseritō.
ager
oleto cōnserundo, quī in uentum fauonium spectabit 
et soli ostentus erit: alius bonus nullus erit. quī ager 
frigidior et macrior erit, ibi oleam licinianam seri oportet; sin in locō crasso aut calido seueris, hostus nequam
erit et ferundo arbor peribit et muscus ruber molestus 
erit. 
circum coronās et circum uiās ulmōs seritō et
partim populos, utī frondem ouibus et bubus habeas, et 
materia, sī quō opus sit, parata erit. sicubi in iis 
locis ripae aut locus umectus erit, ibi cacumina populorum seritō et harundinetum. id hòc modò serito: bipalio uortito; ibi oculōs arundinis pedes ternōs alium
ab alio serito; ibi corrudam serito, unde aspargi fiant. 
nam conuenit harundinetum cum corruda, eō quia
foditur et incenditur et umbram per tempus habet. salicem graecam circum harundinetum serito, utī siet quī 
uineam alliges. uineam quō in agro cōnseri oportet, sīc 
obseruātō: quī locus uino optimus dicetur esse et ostentus soli, aminnium minusculum et geminum, eugeneum, heluolum minusculum cōnserito; quī locus
crassus erit aut nebulosior, ibi aminnium maius aut 
murgentinum, apicium, lucanum serito; ceterae uites, 
miscellae maxime, in quemuis agrum conueniunt.
IX dē fundo suburbano 
  fundum suburbanum arbustum maxime conuenit habēre: et ligna et uirgae uenire possunt, et domino erit quī utatur. in eodem fundo suum quidquid 
cōnseri oportet: uitem compluariam, aminnium minusculum uino et maius et apicium:
eae
in olla in uinaceis conduntur: eadem in sapa, in 
musto, in lora rēctē conduntur. quās suspendās duracinās aminneās maiores uel ad fabrum ferrarium 
pro passis ea rēctē seruantur.
poma, mala strutea,
cotonea, scantiana, quiriniana, item alia conditiua, mala 
mustea et punica (eō lotium suillum aut stercus ad radicem addere oportet, utī pabulum malorum fiant), 
pira uolaema, aniciana et sementiua (haec conditiua
in sapa bona erunt), tarentina, mustea, cucurbitiua, 
item alia genera quam plurima poteris seritō aut īnserito. oleās orchites, posias: eae optime conduntur uel
uirides in muria uel in lentisco contusae; uel orchites,
ubi nigrae erunt et siccae, sale cōnfriātō dies V: posteā
salem excutito, in sole ponitō biduum, uel sine sale in
defrutum condito. sorua in sapa condere uel siccare: 
arida facias; item pira facias. 

-------------------------------------------------------

  ficōs mariscās in locō cretōsō et apertō seritō; africanās et herculaneas, sacontinas, hibernas, tellanas
atrās pediculo longo: eās in locō crassiore aut stercorātō serito. pratum sī irrigiuum habēbis, sī nōn
erit siccum, nē fenum desiet, summittitō.
sub urbe
hortum omne genus, coronamenta omne genus, bulbōs
magaricōs, murtum coniugulum et album et nigrum, 
loream delphicam et cypream et siluaticam, nuces caluas, abellanas, praenestinas, graecas: haec facitō utī
serantur. fundum urbanum, et quī eum fundum solum 
habēbit, ita paret itaque cōnserat, utī quam sollertissimum habeat. 

-------------------------------------------------------

  salicta locīs aquōsīs, ūmectīs, umbrōsīs, propter
amnès, ibi serī oportet: et id uidētō utī aut domu
opus siet aut ut uēndere possit. prata irrigiua, sī 
aquam habēbis, id potissimum facitō; sī aquam nōn habēbis, sicca quam plurima facitō. hoc est praedium quod, ubi uis, expedit facere. 
XII quō modo oletum agri iugera CCXL īnstruere oporteat 
  quō modo oletum agri iugera CCXL īnstruere
oporteat. uilicum, uilicam, operariōs quinque, bubulcōs III, asinarium I, subulcum I, opilionem I:
summa h. XIII. boues trinos, asinōs ornātōs clitellarios, quī stercus uectent, tris, asinum molarium
I, oues C. 
uasa olearia īnstructa iuga quinque,
ahenum quod capiat .q. XXX, operculum aheni, uncōs ferreōs III, urceōs aquariōs III, īnfidibula II,
ahenum quod capiat .q. V, uncōs III, labellum pollulum
I, amphorās oleariās II, urnam quinquagenariam
unam, trullās tris, situlum aquarium I, peluim I, 
matellionem, trullium, scutriscum, matellam, nassiternam, trullam, candelabrum, sextarium, 
plostra maiora III, aratra cum uomeribus VI, iuga 
cum loris ornata III, ornamenta bubus VI;
sirpicem
I, crates stercerariās IIII, sirpeās stercerariās 
III, semunciās trēs, īnstrata asinis III; ferramenta: 
ferreās VIII, sarcula VIII, palās IIII, rutra V, 
rastrōs quadridentes II, falces fenariās †.n. III†,
stramentariās V, arborariās V, securis III, cuneōs
III, fistulam farrariam I, forpicis duas, rutabulum I, 
foculōs II;
dolia olearia C, labra XII, dolia quō
uinaciōs condat X, amurcaria X, uinaria X, frumentaria XX, lupinarium I, seriās X, labrum eluacrum
unum, solium I, labra aquaria II, opercula doliis seriis 
priua; molās asinariās unās et trusatilis unas, hispaniēnsis unas, molilia III, abacum I, orbes aheneōs II, mēnsas
II, scamna magna III, scamnum in cubiculo I, scabilla III, sellās IIII, solia duo, 
lectum in cubiculo
I, lectōs loris subtentōs IIII et lectōs III; pilam
ligneam I, fullonicam I, telam iogalem I, pilās II, pilum fabarium I, farrearium I, seminarium I, quī 
nucleōs succernat I, modium unum, semodium unum,
culcitās VIII, īnstragula octo, puluinōs XVI, operimenta X, mappās III, centones pueris VI.
XIII quō modo uiniae iug. C īnstituere oporteat 
  quō modo uiniae iug. C īnstituere oporteat. uilicum, uilicam, operariōs X, bubulcum I, asinarium
I, salictarium I, subulcum I: summa homines XVI. 
boues II, asinōs plostrariōs II, asinum molarium I.
uasa torcula īnstructa III, dolia, ubi quinque uindemiae esse possint culleum DCCC, dolia, ubi uinaceōs
condat, XX, 
frumentaria XX, opercula doliorum et
tectaria priua, urnās sparteās sex, amphorās sparteās IIII, īnfidibula II, cola uitilia III, cola quī florem 
demant III, urceōs mustariōs X; plostra II, aratra
II, iugum plostrarium I, iugum †uinarium† I, iugum
asinarium I, orbem aheneum I, molile I; aheneum 
quod capiat culleum I, operculum aheni I, uncōs
ferreōs III, ahenum coculum quod capeat culleum,
urceōs aquariōs II, nassiternam I, peluim I,
matellionem I, trulleum I, situlum aquarium I, 
scutriscum, trullam, candelabrum, matellam, lectōs
IIII, scamnum I, mēnsās II, abacum I, arcam uestiariam I, armarium promptarium I, scamna longa
VI, rotam aquariam I, modium praeferratum I, 
semodium I, labrum eluacrum I, solium, labrum lupinarium I, seriās X; 
ornamenta bubus, ornamenta
asinis īnstrata III, semunciās III, sportās faecariās III, 
molās asinariās III, molās unās trusatilis; ferramenta: 
falces sirpiculās V, falces siluaticās VI, arborariās 
III, secures V, cuneōs IIII, uomeres, ferreās X,
palās VI, rutra IIII, rastrōs quadridentes II, crates
stercorariās IIII, sirpiam stercorariam I, faculās uiniaticās XL, faculās rustariās X, 
foculōs II, forpices II, rutabulum; corbulās amerinās XX, quala
sataria uel alueōs XL, palās ligneās XL, luntris II,
culcitās IIII, īnstragula IIII, puluinōs VI, operimenta VI, mappās III, centones pueris VI.

-------------------------------------------------------

  in torcularium quae opus sunt uasis quinis: prela
temperata V, superuacanea III, suculās V, superuacaneam I, funes loreōs V, subductariōs V, melipontis
V, trochliās X, capistra V, assercula ubi prela 
sita sient V, seriās III, uectes XL, fibulās XL cōnstibilis ligneas, quī arbores comprimat sī dishiascent, 
et cuneōs VI, trapetōs V, cupās minusculās X, alueōs
X, palās ligneās X, rutra ferrea quinque. 
XV quō modo torcularium et cellam oleariam parare 
oporteat 
  in torcularium in usu quod opus est: urceum,
ahenum I quod capiat q. V, uncōs ferreōs III, orbem aheneum I, molas, cribrum I, incerniculum I,
securim I, scamnum I, seriam uinariam I, clauem 
torculari I, lectum stratum ubi duo custodes liberi
cubent (tertius seruus una cum factoribus utī cubet), 
fiscinās nouas, ueteres, epidromum, puluinum, lucernas, corium I, craticulās duas, carnarium I, scalās 
unas. 

-------------------------------------------------------

  in cellam oleariam haec opus sunt: dolia olearia,
opercula, labra olearia XIIII, concās maioris II et 
minoris II, trullās aheneās tris, amphorās oleariās 
II, urceum aquarium I, urnam quinquagenariam I, 
sextarium olearium I, labellum I, īnfidibula II,
spongeās II, urceōs fictiles II, urnales II, trullas
ligneās II, claues cum clostris in cellās II, trutinam I, 
centumpondium inerctum I et pondera cetera. 
XVII uīllam aedificandam sī locabis 
  uīllam aedificandam sī locabis nouam ab solo, faber
haec faciat oportet: parietes omnes, utī iussitur, calce 
et caementis, pilās ex lapide angulari, tigna omnia quae 
opus sunt, limina, postes, iugumenta, asseres, fulmentas, praesepis bubus hibernās aestiuās faliscas,
equile, cellās familiae, carnaria III, orbem, ahenea
II, harās X, focum, ianuam maximam et alteram quam 
uolet dominus, fenestras, clatrōs in fenestrās maioris
lumina sex bipedalis X, scamna III, sellās V, telās 
iogalis duas, luminaria VI, paullulam pilam ubi
triticum pīnsat I, fulloniam I, antepagmenta, uasa 
torcula II. 
hae rei materiem et quae opus sunt dominus praebebit et ad opus dabit: serram I, lineam I 
(materiam dumtaxat succidet dolabit secabit facietque 
conductor), lapidem, calcem, harenam, aquam, paleas, 
terram unde lutum fiat. sī dē caelo uīlla tacta siet, dē ea re
u. b. a. utī fiat. huic operi pretium ab domino bono, 
quī bene praebeat quae opus sunt et nummōs fide bona
soluat in tegulās singulās II. 
id tectum sīc numerabitur: tegula integra quae erit; quae nōn erit (unde quarta 
pars aberit), duae pro una; conliciares quae erunt, pro 
binis putabuntur; uallus quot erunt, in singulās quaternae numerabuntur.
  uīlla lapide calce: fundamenta supra terram pede; ceterōs parietes ex latere; iugumenta et antepagmenta,
quae opus erunt, indito. 
cetera lex utī uīlla ex calce
caementis. pretium in tegulās singulas: n. s. 
locō salubri bono domino haec quae supra pretia posita 
sunt; ex signo manipretium erit. locō pestilenti, ubi 
aestate fierī nōn potest, bono domino pars quarta
preti accedat. 

-------------------------------------------------------

  maceriās ex calce caementis silice. utī dominus omnia ad opus praebeat, altam p. V et columen p. I, 
crassam p. Is, longam p. XIV, et utī sublinat 
locari oportet. parietes uīllae sī locet in p. C (id est 
p. X quoquouersum), libellis in ped. V et perticam
I p. uic. n. X. sesquipedalem parietem dominus fundamenta faciat et ad opus praebeat: calcis in p. singulōs
longitudinem opus est modium unum, arenae modiōs
duōs.
XIX calcem partiario locandam 
  calcem partiario coquendam quī dant, ita datur:
perficit et coquit et ex fornace calcem eximit calcarius 
et ligna cōnficit ad furnacem; dominus lapidem, ligna 
ad fornacem, quod opus siet, praebet. 
XX materies quid anni tempestiua sit 
  robus materies, item ridica, ubi solstitium fuerit,
ad brumam semper tempestiua est; cetera materies 
quae semen habet, cum semen maturum habet, tum 
tempestiua est; quae materies semen nōn habet, cum 
glubebit, tum tempestiua est. * eō quia semen uiride
et maturum habet (id semen dē cupresso, dē pino 
quiduis anni legere possis), item quiduis anni matura 
est et tempestiua. 
ibidem sunt nuces bimae (inde semen excidet) et anniculae: eae, ubi prīmum incipiunt 
hiascere, tum legi oportet: per sementim prīmum incipiunt maturae esse, posteā usque adeo sunt plus 
mēnses VIII. hornotinae nuces uirides sunt. ulmus,
cum folia cadunt, tum iterum tempestiua est. 
XXI torcularium sī aedificare uoles 
  torcularium sī aedificare uoles quadrinis uasis utī
contra ora sient, ad hunc modum uasa componito: 
arbores crassās p. II, altās p. VIIII cum cardinibus; 
foramina longa p. III s, exculpta digit. VI; 
ab
solo foramen prīmum p. I s; inter arbores et parietes p. II; inter II arbores p. I; arbores 
ad stipitem prīmum derectōs p. XVI (stipites crassi
p. II, alti cum cardinibus p. X); suculam praeter cardines p. VIIII; prelum longum p. XXV; inibi lingulam p. IIs. pauimentum binis uasis cum canalibus duobus p. XXXII, II trapetibus locum dextra sinistra 
pauimentum p. XX; inter binōs stipites uectibus locum
p. XXII;
alteris uasis exaduersum ab stipite extremo ad parietem quī pone arbores est p. XX. summa 
torculario uasis quadrinis: latitudine p. LXVI, longitudine p. LII. inter parietes, arbores ubi statues, fundamenta bona facitō alta p. V: inibi lapides silices;
totum forum longum ped. V, latum p. IIs, crassum 
p. Is: 
ibi foramen pedicinis duobus facitō, ibi arbores pedicino in lapide statuito. inter duās arbores quod 
loci supererit, robore explētō: eō plumbum īnfundito.
superiorem partem arborum digitōs VI altam facitō
siet: eō capitulum robustum indito.
utī siet stipites
ubi stent, fundamenta p. V facitō: ibi silicem longum 
p. IIs, latum p. IIs, crassum p. Is, planum statuito; ibi stipites statuito, item alterum stipitem statuito. 
īnsuper arbores stipitesque trabem planam imponito, latam p. II, crassam p. I, longam p. XXXVII: uel 
duplices indito, sī solidās nōn habēbis. sub eās trabes, 
inter canalis et parietes extremos, ubi trapeti stent, trabeculam pedum XXIIIIs imponitō sesquipedalem aut
binās pro singulis eō supponito.
in iis trabeculis
trabes, quae īnsuper arbores stipites stant, collocātō; in
iis tignis parietes extruitō iungitoque materiae, utī oneris satis habeat. aram ubi facies, pedes V fundamenta
alta facitō, lata p. VI; aram et canalem rutundam
facitō latam p. IIIIs; 
ceterum pauimentum totum
fundamenta p. II facitō. fundamenta prīmum festucātō; posteā caementis minutis et calce harenato semipedem unumquodque corium struito. pauimenta ad hunc
modum facitō: ubi libraueris, dē glarea et calce harenātō prīmum corium facitō: id pilis subigito; idem alterum corium facitō: eō calcem cribro subcretam indito
alte digitōs duo, ibi dē testa arida pauimentum struito:
ubi structum erit, pauitō fricātōque, utī pauimentum
bonum siet.
arbores stipites robustās facitō aut pineas. sī trabes minores facere uoles, canalis extra columnam expolito: sī ita feceris, trabes p. XXII longae opus 
erunt. 
orbem olearium latum p. IIII punicanis coagmentis facitō: crassum digitōs VI facitō, subscudes
iligneās adindito: eās ubi cōnfixeris, clauis corneis occludito. in eum orbem tris catenās indito: eās catenās cum 
orbi clauis ferreis corrigito. orbem ex ulmo aut ex
corylo facitō: sī utrumque habēbis, alternās indito. 

-------------------------------------------------------

  in uasa uinaria stipites arboresque binis pedibus
altiores facitō. supra foramina arborum, pedem quaeque utī absiet, unae fibulae locum facitō semipedem quoquo uersum. in suculam sena foramina indito: foramen, 
quod prīmum facies, semipedem ab cardine facitō: cetera diuiditō quam rectissime.
porculum in media
sucula facitō. inter arbores medium quod erit, id ad mediam conlibrātō, ubi porculum figere oportebit, utī
in mediō prelum rēctē situm siet. lingulam cum facies, 
dē mediō prelo conlibrātō, ut inter arbores bene
conueniat: digitum pollicem laxamenti facitō. uectes 
longissimōs p. XIIX, secundōs ped. XVI, tertiōs
p. XV, remissariōs p. XII, alterōs p. X, tertiōs
p. VIII. 

-------------------------------------------------------

  trapetum quō modo concinnare oporteat. columellam ferream, quae in miliario stat, eam rectam stare 
oportet in mediō ad perpendiculum; cuneis salignis circumfigi oportet bene; eō plumbum effundere. caueat ni 
labet columella: sī mouebitur, eximito; denuo eodem
modo facitō, nē se moueat. 
modiolōs in orbis oleagineōs ex orcite olea facitō; eōs circumplumbātō; cauētō nē laxi sient; in cupam eōs indito. cunicas
solidas, latās digitum pollicem facitō; labeam bifariam 
faciat habeant, quās figat clauis duplicibus, nē cadant. 

-------------------------------------------------------

  cupam facitō p. X, tam crassam quam modioli postulabunt, mediam (inter orbis quae conueniat) 
crassam quam columella ferrea erit. eam mediam pertunditō, utī in columellam indere possis; eō fistulam 
ferream indito, quae in columellam conueniat et in
cupam. 
inter cupam dextra sinistra pertunditō late
digitōs primoris IIII, alte digitōs primoris III; sub
cupa tabulam ferream latam quam cupa media erit, 
pertusam figito, quae in columellam conueniat. dextra 
sinistra, foramina ubi feceris, lamnis circumplectito; replicātō in īnferiorem partem cupae omnis quattuor lamminas;
dextra sinistra, foramina utrimque secus,
lamminās sub lamminās pollulās minutās supponito: eās inter sese cōnfigito, nē foramina maiora fiant, 
quō cupulae minusculae indentur. cupa quā fini in 
modiolōs erit, utrimque secus imbricibus ferreis quattuor
dē suō sibi utrimque secus facitō quī figas. imbrices 
mediās clauulis figito; supra imbrices extrīnsecus cupam 
pertunditō, quā clauus eat quī orbem cludat. 
īnsuper
foramen librarium ferreum digitōs sex latum indito, pertusum utrimque secus, quā clauus eat. haec omnia eius
rei caussa fiunt, utī nē cupa in lapide conteratur. armillās 
IIII facitō, quās circum orbem indas, nē cupa et clauus
conterantur intrīnsecus. 
cupam materia ulmea aut
faginea facitō. ferrum factum, quod opus erit, utī idem 
faber figat: HS LX opus sunt. †cum† plumbi in 
cupam emitō HS IIII. cupam quī concinnet et
modiolōs quī indat et plumbet, operās fabri dumtaxat,
HS VIII: idem trapetum oportet accommodet. summa 
sumptuis: HS LXXII praeter adiutores. 

-------------------------------------------------------

trapetum hōc modō accommodāre oportet.

librātor utī statuatur pariter ab labris; digitum minimum orbem abesse oportet ab solo mortari. orbes cauere oportet
nē quid mortarium terant. inter orbem et miliarium 
unum digitum interesse oportet; sī plus intererit atque
orbes nimium aberunt, funi circumligātō miliarium
arte crebro, utī expleās quod nimium interest. 
sī orbes
altiores erunt atque nimium mortarium deorsom teret, 
orbiculōs ligneōs pertusōs in miliarium in columella supponito: eō altitudinem temperātō. eodem modo latitudinem orbiculis ligneis aut armillis ferreis temperātō,
usque dum rēctē temperabitur. 
  trapetus emptus est in suessano HS CCCC et olei
p. L; composturae HS LX; uectura boum, operās VI, 
homines VI cum bubulcis HS CLXXII; cupam ornatam 
HS LXXII; pro oleō HS XXV: s. s. HS DCCXXVIIII. 
pompeis emptus ornatus HS CCCXXCIIII; uecturam
HS CCXXC; domi melius concinnatur et accommodatur, 
eō sumpti opus est HS LX: s. HS DCCXXIIII. 
sī
orbes in ueteres trapetōs parabis, mediōs crassōs p. I
digitōs III, altōs p. I, foramen semipedem quoquouorsum. eōs cum aduexeris, ex trapeto temperātō. ii
emuntur ad rufri maceriās HS CXXC, temperantur
HS XXX: tantidem pompeis emitur.

-------------------------------------------------------

  fac ad uindemiam quae opus sunt ut parentur. uasa 
lauentur; corbulae sarciantur, picentur; dolia, quae opus 
sunt, picentur. quom pluet, quala parentur, sarciantur; far molatur; maenae emantur, oleae caducae salliantur.
uuās miscellas, uīnum praeliganeum quod operarii bibant, ubi tempus erit, legito. siccum puriter 
omnium dierum pariter in dolia diuidito. sī opus erit, defrutum inditō in mustum dē musto lixiuo coctum:
partem quadragesimam additō defriti uel salis sesquilibram in culleum.
marmor sī indes, in culleum libram indito: id inditō in urnam. miscētō cum musto:
id inditō in doleum. resinam sī indes, in culleum
musti p. III bene comminuito, inditō in fiscellam et
facitō utī in doleo musti pendeat: eam quassātō crebro, utī resina condeliquescat.
indideris defrutum
aut marmor aut resinam, dies XX permiscētō crebro,
tribulātō cotidie. tortiuum mustum circumcidaneum
suō cuique dolio diuiditō additoque pariter.

-------------------------------------------------------

  uīnum graecum hōc modō fierī oportet: uuās apiciās 
percoctās bene legitō; ubi delegeris, in eius musti culleum 
aquae marinae ueteris q. II uel salis puri modium: 
eum in fiscella suspenditō sinitoque cum musto distabescat. sī heluiolum uīnum facere uoles, dimidium heluioli,
dimidium apicii indito, defruti ueteris partem tricesimam addito. quidquid uini defrutabis, partem tricesimam defruti addito. 

-------------------------------------------------------

  quom uīnum coctum erit et quom legetur, facitō utī 
seruetur familiae prīmum suisque, facitoque studeās 
bene percoctum siccumque legere, nē uīnum nomen perdat. uinaceōs cotidie recentis succernitō lecto restibus subtento uel cribrum illi rei parātō; eōs conculcātō in dolia picata uel in lacum uinarium picatum; id bene iubētō oblini, quod des bubus per hiemem;
indidem, sī uoles, lauitō paulatim: erit lorea familiae
quod bibat. 
XXIX uindemia facta ut uasa torcula subligentur 
  uindemia facta, uasa torcula, corbulas, fiscinas, funis, 
patibula, fibulās iubētō suō quidquid locō condi. dolia
cum uino bis in diē fac extergeantur, priuasque scopulās in dolia facitō habeās illi rei, quī labra doliorum 
circumfrices. ubi erit lectum dies triginta, sī bene deacinata erunt, dolia oblinito. sī uoles dē faece demere uīnum, 
tum erit ei rei optimum tempus. 
XXX sementim ut faciās 
  sementim facitō, ocinum, uiciam, fenum graecum, fabam, eruum, pabulum bubus; alteram et tertiam 
pabuli sationem facitō; deinde aliās fruges serito. scrobis in ueruacto oleis, ulmis, uitibus, ficis: simul cum 
semine serito. sī erit locus siccus, tum oleās per sementim serito, et quae ante satae erunt, tenerās tum supputātō et arbores ablaqueātō.
XXXI oleās et reliqua semina cum seres, quō modo serās 
  oleas, ulmos, ficos, poma, uites, pinos, cupressōs cum
seres, bene cum radicibus eximitō cum terra sua quam
plurima circumligatoque, utī ferre possis: in alueo aut 
in corbula ferri iubētō. cauētō, cum uentus siet aut
imber, effodiās aut feras: nam id maxime cauendum
est. 
in scrobe quom pones, summam terram subdito;
posteā operitō terra radicibus fini, deinde calcato pedibus bene, deinde festucis uectibusque calcato quam
optime poteris: id erit ei rei prīmum. arbores crassiores 
digitis quinque quae erunt, eās praecisās seritō oblinitoque fimo summās et foliis alligato.

-------------------------------------------------------

stercus diuiditō sīc: partem dīmidiam in segetem, ubi
pabulum seras, inuehitō et, sī ibi olea erit, simul ablaqueato stercusque addito: posteā pabulum serito. partem quartam circum oleās ablaqueatas, quom maxime
opus erit, additō terraque stercus operito; alteram quartam partem in pratum reseruato idque, cum maxime
opus erit, ubi fauonius flabit, euehitō luna silenti.

-------------------------------------------------------

  bubus frondem ulmeam, populneam, querneam, ficulnam, usque dum habēbis, dato. ouibus frondem 
uiridem, usque dum habēbis, praebētō. ubi sementim
facturus eris, ibi oues delectato: et frondem usque ad 
pabula matura. pabulum aridum, quod condideris in
hiemem, quam maxime cōnseruato cogitatoque hiemis quam longa siet. 
XXXIV ad oleam cogendam quae pares. oleam cogendam 
et efficiendam locato 
  ad oleam cogendam quae opus erunt parentur. uimina matura, salix per tempus legatur, utī sit unde corbulae fiant et ueteres sarciantur. fibulae unde fiant: scidae iligneae, ulmeae, nuceae, ficulneae fac in stercus aut 
in aquam coniciantur: inde, ubi opus erit, fibulās facitō.
uectes iligneos, acrufolios, laureos, ulmeōs facitō utī
sient parati. 
prelum ex carpino atra potissimum
facitō. ulmeam, pineam, nuceam, hanc atque aliam 
materiem omnem cum effodies, luna decrescente eximitō
postmeridie sine uento austro: tum erit tempestiua, 
cum semen suum maturum erit, cauētōque per rorem trahās aut doles. quae materies semen nōn habebit, cum glubet, tempestiua erit. uento austro cauētō nē
quam materiem neue uīnum tractes nisi necessario.

uineās arboresque màtùrè face incipiās putare.
uites propages per sulcos: susum uorsum, quod eius 
facere poteris, uitis facitō utī ducas. arbores hòc modò 
putentur: rami utī diuaricentur, quōs relinques, et utī
rēctē caedantur et nē nimium crebri relinquantur.
uites
bene nodentur: per omnes ramōs diligenter cauētō nē
uitem praecipites et nē nimium praestringas. arbores 
facitō utī bene maritae sint uitesque utī satis multae 
adserantur et, sicubi opus erit, dē arbore deiciantur,
utī in terram deprimantur, et biennio post praeciditō
ueteres. 

-------------------------------------------------------

  uiniam sīc facitō utī cūretur: uitem bene nodatam
deligato rēctē, flexuosa utī nē sit, susum uorsum semper 
ducito, quod eius poteris. uinariōs custodesque rēctē
relinquito. quam altissimam uiniam facitō alligatoque 
rēctē, dum nē nimium cōnstringas. hòc modò eam cūrato: capita uitium per sementim ablaqueato;
uineam
putatam circumfodito, arare incipito; ultro citroque 
sulcōs perpetuōs ducito. uites tenerās quam prīmum propagato, sīc occato, ueteres quam minimum castrato;
potius, sī opus erit, deicitō biennioque post praecidito.
uitem nouellam resicari tum erit tempus, ubi ualebit. 
sī uinea a uite calua erit, sulcōs interponitō ibique
uiueradicem seritō. umbram ab sulcis remouētō crebroque foditō. in uinea uetere seritō ocinum, sī macra
erit. quod granum capiat nē serito, et circum capita 
additō stercus, paleas, uinaceas, aliquid horum, quō
rēctius ualeat.
ubi uinea frondere coeperit, pampinato.
uineās nouellās alligato crebro, nē caules praefringantur; et quae iam in perticam ibit, eius pampinōs tenerōs
alligato leuiter corrigitoque, utī rēctē spectent. ubi uua 
uaria fierī coeperit, uites subligato, pampinato, uuasque expellito, circum capita sarito. 
XXXVII salictum ut suō tempore caedatur 
  salictum suō tempore caedito, glubitō arteque alligato. librum cōnseruato, cum opus erit in uinea, ex eō in
aquam coicito, alligato. uimina, unde corbulae fiant, 
cōnseruato. 

-------------------------------------------------------

redeō ad sementim.

[ubi quisque locus frigidissimus aquōsissimusque erit]
ibi prīmum seritō.

*in caldissimis locis* [sementim postremum fierī] oportet.

terram <caue> cariōsam tractes.

-------------------------------------------------------

ager rubricosus et terra pulla, materina, rudecta, harenosa, item quae aquōsa nōn erit,
ibi lupinum bonum fiet.

in creta et uligine et rubrica et ager quī aquosus erit,
semen adoreum potissimum seritō.

quae loca sicca et nōn herbōsa erunt, aperta ab umbra,
ibi triticum seritō.

-------------------------------------------------------

  fabam in locis ualidis nōn calamitosis serito. uiciam 
et fenum graecum quam minime herbosis locis serito. 
siliginem, triticum in locō aperto celso, ubi sol quam diutissime siet, seri oportet. lentim in rudecto et rubricoso 
locō, quī herbōsus nōn siet, serito.
hordeum, quī locus
nouus erit, aut quī restibilis fierī poterit, serito. trimestre, quō in locō sementim maturam facere nōn 
potueris et quī locus restibilis crassitudine fierī poterit, 
seri oportet. rapinam et coles rapicii unde fiant et raphanum in locō stercorato bene aut in locō crasso serito. 

-------------------------------------------------------

  quae segetem stercorant. stercus columbinum spargere 
oportet in pratum uel in hortum uel in segetem; caprinum, ouillum, bubulum, item ceterum stercus omne 
sedulo cōnseruato. amurcam spargās uel irriges ad arbores: circum capita maiora amphoras, ad minora urnas
cum aquae dimidio addito: ablaqueato prius nōn alte. 

-------------------------------------------------------

  quae mala in segete sint. sī cariosam terram 
tractes, cicer, quod uellitur et quod salsum est, eō 
malum est; hordeum, fenum graecum, eruum, 
haec omnia segetem exsugunt et omnia quae uelluntur. 
nucleōs in segetem nē indideris.
  quae segetem stercorent fruges: lupinum, faba,
uicia. 
  stercus unde facias: stramenta, lupinum, paleas, 
fabalia, acus, frondem iligneam, querneam. ex 
segeti uellitō ebulum, cicutam et circum salicta
herbam altam uluamque: eam substernitō ouibus bubusque, frondem putidam. partem dē nucleis succernitō
et in lacum coicito: eō aquam addito, permiscētō rutro
bene. inde lutum circum oleās ablaqueatās addito: 
nucleōs combustōs item addito.
uitis sī macra
erit, sarmenta sua conciditō minute et ibidem inarato aut
īnfodito. 
  per hiemem lucubratione haec facitō: ridicās et palos, 
quōs pridie in tecto posueris, siccōs dolato, faculās facitō, stercus egerito.
nisi intermestri lunaque dimidiata tum nē tangās materiem: quam effodies aut 
praecides abs terra, diebus VII proximis, quibus luna 
plena fuerit, optime eximetur. omnino cauētō nē quam
materiam doles neu caedās neu tangas, sī potes, nisi
siccam neu gelidam neu rorulentam. 
frumenta face
bis sariās runcesque auenamque destringas. 

-------------------------------------------------------

dē uinea et arboribus putatis sarmenta degere et 
fascinam facere et uitis et ligna in caminum ficulna et codicillōs domino in aceruum compone.

-------------------------------------------------------

  fornacem calcariam pedes latam X facitō, altam 
pedes XX, usque ad ped. trēs summam latam redigito. 
sī uno praefurnio coques, lacunam intus magnam facitō, 
utī satis siet ubi cinerem concipiat, nē forās sit educendus, 
fornacemque bene struito: facitō fortax totam fornacem īnfimam complectatur. 
sī duōbus praefurnis
coques, lacuna nihil opus erit; cum cinere eruto opus erit, 
altero praefurnio eruito, in altero ignis erit. ignem cauētō
nē intermittās quin semper siet, neue noctu neue ullō 
tempore intermittatur cauētō. lapidem bonum in fornacem quam candidissimum, quam minime uarium indito.
cum fornacem facies, fauces praecipites deorsum
facitō; ubi satis foderis, tum fornaci locum facitō, utī 
quam altissima et quam minime uentosa siet. sī parum 
altam fornacem habēbis ubi facias, latere summam 
statuitō aut caementis cum luto summamque extrīnsecus oblinito.
cum ignem subdideris, sī quā flamma
exibit nisi per orbem summum, luto oblinito. uentus ad 
praefurnium cauētō nē accedat: inibi austrum cauētō
maxime. hoc signi erit, ubi calx cocta erit: summōs
lapides coctōs esse oportebit: item īnfimi lapides
cocti cadent et flamma minus fumosa exibit. 
XLV sī ligna et uirgās nōn poteris uendere 
  sī ligna et uirgās nōn poteris uendere neque lapidem 
habēbis unde calcem coquas, dē lignis carbones coquito; 
uirgās et sarmenta, quae tibi usioni supererunt, in segete comburito: ubi eās combusseris, ibi papauer serito.

  ubi tempestates malae erunt, cum opus fierī nōn 
poterit, stercus in stercilinum egerito: bubile, ouile, 
cohortem, uīllam bene purgato; dolia plumbo uincitō
uel materie quernea uirisicca alligato. sī bene sarseris 
aut bene alligaueris et in rimās medicamentum indideris
beneque picaueris, quoduis dolium uinarium facere poteris. medicamentum in dolium hòc modò facitō: cerae 
p. I, resinae p. I, sulpuris p. ::. 
haec omnia in
calicem nouum indito: eō additō gypsum contritum, utī
crassitudo fiat quasi emplastrum: eō dolia sarcito. ubi 
sarseris, quī colorem eundem facias, cretae crudae partes 
duas, calcis tertiam commiscētō: inde laterculōs facitō,
coquitō in fornacem, eum conteritō idque inducito.
  per imbrem in uīllam quaeritō quid fierī possit. nē
cessetur, munditiās facitō. cogitato, sī nihil fiet, nihilo 
minus sumptum futurum. 

-------------------------------------------------------

per uer haec fierī oportet: sulcōs et scrobes fierī;
seminariis, uitiariis locum uerti; uites propagari. in locis
crassis et umectis ulmos, ficos, poma, oleās seri oportet: 
ficos, oleas, mala, pira, uites īnseri oportet luna silenti post 
meridiem sine uento austro. oleas, ficōs, pira, mala hōc
modō īnseritō:
quem ramum īnsiturus eris, praecidito, inclinato aliquantum, ut aqua defluat; cum praecides, cauētō nē librum conuellas. sumitō tibi surculum
durum, eum praeacuito, salicem graecam discindito: 
argillam uel cretam coaddito, harenae paululum et
fimum bubulum: haec una bene condepsito, quam 
maxime utī lentum fiat. capitō tibi scissam salicem:
ea stirpem praecisum circumligato, nē liber frangatur. 
ubi id feceris, surculum praeacutum inter librum et
stirpem artitō primoris digitōs II; posteā capitō tibi
surculum, quod genus īnserere uoles: eum primorem 
praeacuitō oblicum primoris digitōs II. surculum aridum, quem artiueris, eximito: eō artitō surculum,
quem īnserere uoles. librum ad librum uorsum facitō, 
artitō usque adeo quō praeacueris. idem alterum surculum, tertium, quartum facitō: quot genera uoles, tot
indito. 
salicem graecam amplius circumligato: luto
depsto stirpem oblinitō digitōs crassum trēs. īnsuper
lingua bubula obtegito, sī pluat, nē aqua in librum permanet: eam linguam īnsuper librum alligato, nē cadat. 
posteā stramentis circumdato alligatoque, nē gelus
noceat. 

-------------------------------------------------------

  uitis īnsitio una est per uer, altera est cum uua 
floret: ea optuma est. pirorum ac malorum īnsitio 
per uer et per solstitium dies L et per uindemiam. oleae 
et ficorum īnsitio est per uer. 
uitem sīc īnserito: praeciditō quam īnseres, eam mediam diffinditō per medullam: eō surculōs praeacutōs artito: quōs īnseres,
medullam cum medulla componito. altera īnsitio est: 
sī uitis uitem continget, utriusque uitem teneram
praeacuito, obliquo inter sese medullam cum medulla libro colligato. 
tertia īnsitio est: terebra uitem,
quam īnseres, pertunditō, eō duōs surculōs uitigineos,
quod genus esse uoles, īnsectōs obliquōs artitō ad medullam: facitō iis medullam cum medulla coniungas
artitoque ea quā terebraueris alterum ex altera parte.
eōs surculōs facitō sint longi pedes binos, eōs in terram
demittitō replicatoque ad uitis caput, mediās uitis uinclis in terram defigitō terraque operito. haec omnia luto
depsto oblinitō alligato integitoque ad eundem modum tamquam oleas.

-------------------------------------------------------

  ficōs et oleās altero modo. quod genus aut ficum aut
oleam esse uoles, inde librum scalpro eximito, alterum 
librum cum gemma dē eō fico, quod genus esse uoles, 
eximito, apponitō in eum locum unde exicaueris
in alterum genus facitoque utī conueniat. librum longum
facitō digitōs IIIs, latum digitōs III: ad eundem modum oblinito, integito, utī cetera.

-------------------------------------------------------

  sulcos, sī locus aquosus erit, alueatōs esse oportet:
latōs summōs pedes trēs, altōs pedes quattuor, īnfimum
latum pedem I et palmum. eōs lapide cōnsternito: sī 
lapis nōn erit, perticis saligneis uiridibus controuersus 
conlatis cōnsternito; sī pertica nōn erit, sarmentis conligatis. posteā scrobes facitō altōs p. IIIs, latōs
p. IIII, et facitō dē scrobe aqua in sulcum defluat: ita 
oleās serito. 

-------------------------------------------------------

  uitibus sulcōs et propagines nē minus p. IIs quoquouersus facitō. sī uoles uinea citō crescat et olea, quam
seueris, semel in mēnse sulcōs et circum capita oleaginea quot mēnsibus, usque dōnec trimae erunt,
fodere oportet. eodem modo ceterās arbores procūrato.

-------------------------------------------------------

  oliuetum diebus XV ante aequinoctium uernum incipitō putare: ex eō diē dies XLV rēctē putabis. id
hòc modò putato: quā locus rēctē ferax erit, quae 
arida erunt et sī quid uentus interfregerit, ea omnia eximito: quī locus ferax nōn erit, id plus conciditō aratoque.
bene ēnodatō stirpesque leuis facitō.

-------------------------------------------------------

  taleās oleagineas, quās in scrobe saturus eris, tripedaneās deciditō diligenterque tractato, nē liber laboret, cum dolabis aut secabis; quās in seminario saturus
eris, pedalis facitō. eās sīc īnserito: locus bipalio subactus siet beneque terra tenera siet beneque glittus
siet. 
cum taleam demittes, pede taleam opprimito:
sī parum descendet, maleolo aut mateola adigitō cauētōque nē librum scindas, cum adiges. palo prius locum
nē feceris, quō taleam demittas. sī ita seueris, ut †us† 
stet, talea melius uiuet.
taleae, ubi trimae sunt, tum
denique maturae sunt, ubi liber sese uertet. sī in scrobibus aut in sulcis seres, ternās taleās ponitō easque
diuaricato: supra terram nē plus IIII digitōs trānsuorsōs emineant: uel oculōs serito.

-------------------------------------------------------

  seminarium ad hunc modum facitō: locum quam 
optimum et apertissimum et stercorosissimum poteris 
et quam simillimum genus terrae eae, ubi semina positurus eris, et utī nē nimis longe semina ex seminario 
ferantur, eum locum bipalio uertito, delapidato circumque saepitō bene et in ordine serito. in sesquipedem quoquouorsum taleam demittitō opprimitoque
pede: 
sī parum deprimere poteris, malleo aut matiola adigito. digitum supra terram facitō semina emineant fimoque bubulo summam taleam oblinitō signumque aput taleam apponitō crebroque sarito, sī uoles
citō semina crescant. ad eundem modum alia semina
serito. 

-------------------------------------------------------

  harundinem sīc serito: ternōs pedes oculōs disponito.
  uitiarium eodem modo facitō seritoque. ubi uitis bima 
erit, resicato; ubi trima erit, eximito. sī pecus pascetur, 
ubi uitem serere uoles, ter prius resicato quam ad arborem ponas; ubi V nodōs ueteres habebit, tum ad arborem ponito. quotannis porrinam serito, quotannis
habēbis quod eximas. 

-------------------------------------------------------

  pomarium seminarium ad eundem modum atque 
oleagineum facitō: suum quidquid genus talearum 
serito. 
  semen cupressi ubi seres, bipalio uertito: uere primo 
serito.
porcās pedes quinōs latās facitō: eō stercus
minutum addito, cōnsaritō glebasque comminuito.
porcam planam facitō paulum concauam: tum semen 
seritō crebrum tamquam linum; eō terram cribro incernitō altam digitum trānsuersum; eam terram tabula
aut pedibus complanato; furcās circum offigito, eō perticās intendito, eō sarmenta aut cratis ficariās imponito, 
quae frigus defendant et solem. utī subtus homo ambulare 
possit facitō. crebro runcato; simul herbae coeperint 
nasci, eximito: nam sī herbam duram uelles, cupressos
simul euelles. 
  ad eundem modum semen pirorum, malorum serito
tegitoque. nuces pineās ad eundem modum nisi tamquam 
alium serito. 

-------------------------------------------------------

  uineam ueterem, sī in alium locum trānsferre uoles, 
dumtaxat brachium crassam licebit. prīmum deputato, 
binās gemmās nē amplius relinquito. 
ex radicibus bene
exfodito, usque radices persequitō et cauētō nē radices
saucies. ita utī fuerit, ponitō in scrobe aut in sulco operitoque et bene occulcato: eodemque modo uineam statuito, alligato flexatoque, utī fuerit, crebroque fodito.
LVIII prata quō modo stercorentur 
  prata primo uere stercerato luna silenti: quae
inrigiua nōn erunt, ubi fauonius flare coeperit. cum 
prata defendes, depurgato herbasque malās omnis 
radicitus effodito. 
  ubi uineam deputaueris, aceruum lignorum uirgarumque facitō. ficōs interputato et in uinea ficōs subraditō alte, nē eās uitis scandat. seminaria facitō et
uetera resarcito. haec facitō, ante quam uiniam fodere 
incipias.

LIX ubi daps profanata erit quid fiat 

ubi daps profanata comestaque erit, 
uerno arare incipito. 
ea loca prīmum arato, 
quae siccissima erunt; 
et quae crassissima et aquosissima erunt, 
ea postremum arato, 
dum nē prius obdurescant.

LX propagatio oleae pomorumque 
  propagatio pomorum, aliarum arborum. ab arbore
abs terra pulli quī nascentur, eōs in terram deprimitō
extollitoque primorem partem, utī radicem capiat: inde 
biennio post effoditō seritoque. ficum, oleam, malum
punicum, cotoneum aliaque mala omnia, laurum,
myrtum, nuces praenestinas, platanum, haec omnia 
a capite propagari eximique serique eodem modo oportet. 
LXI quae diligentius propagari uoles 
  quae diligentius propagari uoles, in aullās aut in
qualōs pertusōs propagari oportet et cum iis in scrobem
deferri oportet. in arboribus, utī radices capiant, calicem 
pertunditō: per fundum aut qualum ramum, quem radicem capere uoles, traicito: eum qualum aut calicem terra
implētō calcatoque bene, in arborem relinquito. ubi ita
fuerit, ramum sub qualo praecidito. 
qualum incidito
ex ima parte perpetuum: siue calix erit, conquassato; 
cum eō qualo aut calice in scrobem ponito. eodem 
modo uitem facitō: eam annō post praeciditō seritoque
cum qualo. hòc modò quod genus uis propagabis.
LXII dē fenisicia 

fenum, ubi tempus erit, 
secato cauētōque nē sero seces.
prius quam semen maturum siet, 
secato, et, quod optimum fenum erit, seorsum condito: 
per uer, cum arabunt, 
ante quam ocinum des, quod edint, bubus.

LXIII bubus pabulum 
  bubus pabulum hòc modò parari darique oportet.
ubi sementim patraueris, glandem parari legique oportet et in aquam conici. inde semodiōs singulis bubus in
dies dari oportet et, sī nōn laborabunt, pascantur satius 
erit, aut modium uinaceorum, quōs in dolium condideris. interdiu pascito: noctu feni p. XXV uni boui
dato; 
sī fenum nōn erit, frondem iligneam et hederaciam dato. paleās triticeās et hordeaceas, acus fabaginum, uicia uel dē lupino, item dē ceteris frugibus omnia 
condito. cum stramenta condes, quae herbosissima erunt 
in tecto conditō et sale spargito: deinde ea pro feno
dato. 
ubi uerno dare coeperis, modium glandis aut uinaceorum dato, aut modium lupini macerati et feni 
p. XV. ubi ocinum tempestiuum erit, dato prīmum: 
manibus carpito, id renascetur: quod falcula secueris, nōn 
renascetur.
usque ocinum dato, dōnec arescat: ita
temperato. posteā uiciam dato; posteā panicum dato; 
secundum panicum frondem ulmeam dato: sī populneam 
habēbis, admiscētō, ut ulmeae satis siet: ubi ulmeam
nōn habēbis, querneam et ficulneam dato.
nihil est
quod magis expediat, quam boues bene cūrare. boues,
nisi per hiemem (cum nōn arabunt), pasci nōn oportet: 
nam uiride cum edunt, semper id expectant, et fiscellās habēre oportet, nē herbam sectentur, cum arabunt.
LXIV dē lignis domini 
  ligna domino in tabulato condito; codicillōs oleagineos,
radices in aceruo sub dio: metās facitō. 
LXV familiae cibaria quanta dentur 
  familiae cibaria. quī opus facient: per hiemem tritici
modiōs IIII, per aestatem modiōs IIIIs; uilico,
uilicae, epistatae, opilioni: modiōs III; compeditis: per
hiemem panis p. IIII, ubi uineam fodere coeperint 
panis p. V, usque adeo dum ficōs esse coeperint: deinde
ad p. IIII redito. 
LXVI uīnum familiae quantum detur 
  uīnum familiae. ubi uindemia facta erit, loram bibant
mēnses trēs; mēnse quārtō: heminās in dies, id est 
in mēnse congiōs IIs; mēnse quīntō, sexto, septimo,
octauo: in dies sextarios, id est in mēnse congiōs
quinque; nono, decimo, undecimo: in dies heminās ternas, id est amphoram; 
hoc amplius saturnalibus et compitalibus: in singulōs homines congiōs. summa uini in
homines singulōs inter annum: †cum†. compeditis,
utī quidquid operis facient, pro portione addito: eōs 
nōn est nimium in annōs singulōs uini q. X ebibere.
LXVII pulmentarium familiae quantum detur 
  pulmentarium familiae. oleae caducae quam plurimum
condito; posteā oleās tempestiuās (unde minimum olei 
fierī poterit), eās condito: parcitō utī quam diutissime
durent. ubi oleae comesae erunt, hallecem et acetum 
dato. oleum dato in mēnses unicuique $ I; salis unicuique in annō modium satis est. 
LXVIII uestimenta familiae 
  uestimenta familiae. tunicam p. IIIS, saga alternis annis. quotiēns cuique tunicam aut sagum dabis, prius 
ueterem accipito, unde centones fiant. sculponiās bonās 
alternis annis dare oportet. 
LXIX bubus cibaria 
  bubus cibaria annua. in iuga singula: lupini modiōs
centum uiginti aut glandis modiōs CCXL, feni pondo
I)XXC ocini, fabae M°XX, uiciae M°XXX. praeterea granatui uidētō, utī satis uiciae seras. pabulum
cum seres, multās sationes facitō.
LXX quō modo ager colatur 
  quid est agrum bene colere? bene arare; quid secundum? arare; tertiō? stercorare. quī oletum saepissime et 
altissime miscebit, is tenuissimās radices exarabit; sī 
male arabit, radices susum abibunt, crassiores fient, et 
in radices uires oleae abibunt. agrum frumentarium cum
ares, bene et tempestiuo ares, sulco uario nē ares. 
cetera cultura est multum serere et diligenter eximere
semina et per tempus radices quam plurimās cum terra 
ferre. ubi radices bene operueris, calcare bene, nē aqua 
noceat. sī quis quaeret, quod tempus oleae serendae siet: 
agro sicco per sementim, agro laeto per uer.
LXXI quot plostra habēre oporteat 
  quot iuga bouerum, mulorum, asinorum habēbis, 
totidem plostra esse oportet. 
LXXII funem quam longam esse oporteat 
  funem torculum esse oportet extentum pedes LV; 
funem loreum in plaustrum p. LX, lora retinacula longa 
p. XXVI, subiugia in plostrum p. XIIX, funiculum 
p. XV; in aratrum subiugia lora p. XVI, funiculum 
p. VIII.
LXXIII dē olea colligenda 
  olea, ubi matura erit, quam prīmum cogi oportet, 
quam minimum in terra et in tabulato esse oportet: in 
terra et in tabulato putescit. leguli uolunt utī olea caduca quam plurima sit, quō plus legatur; factores, ut in 
tabulato diu sit, ut fracida sit, quā facilius efficiant.
nolitō credere oleum in tabulato posse crescere:
quam citissime cōnficies, tam maxime expediet, et totidem modis collecta plus olei efficiet et melius. olea, 
quae diu fuerit in terra aut in tabulato, inde olei minus 
fiet et deterius. oleum, sī poteris, bis in diē deplētō: nam
oleum quam diutissime in amurca et in fracibus erit, tam
deterrimum erit. 
LXXIV oleum uiride quō modo fiat 
  oleum uiride sīc facitō: oleam quam prīmum ex 
terra tollito: sī inquinata erit, lauito, a foliis et stercore purgato; postridie aut post diem tertium, quam lecta 
erit, facitō. olea ubi nigra erit, stringito. quam acerbissima olea oleum facies, tam oleum optimum erit:
domino dē matura olea oleum fierī maxime expediet. sī 
gelicidia erunt, cum oleam coges, triduum atque quatriduum post oleum facitō: eam oleam, sī uoles, salem spargito. 
quam calidissimum torcularium et cellam habētō.

LXXV custodis et capulatoris officia 
  custodis et capulatoris officia. seruet diligenter 
cellam et torcularium: cauētō quam minimum in
torcularium et in cellam introeatur. quam mundissime 
purissimeque fiat. uaso aheneo neque nucleis ad 
oleum nē utatur: nam, sī utetur, oleum male sapiet. cortinam plumbeam in lacum ponito, quō oleum fluat. ubi 
factores uectibus prement, continuo capulator concha 
oleum, quam diligentissime poterit, tollat, nē cesset: 
amurcam caueat nē tollat. 
oleum in labrum prīmum indito, inde in alterum dolium indito: dē iis labris fraces 
amurcamque semper subtrahito. cum oleum sustuleris dē 
cortina, amurcam dehorito. 
LXXVI item custodis quī in torculario erit officia 
  item custodis officia. quī in torculario erunt uasa 
pura habeant cūrentque utī olea bene perficiatur beneque
siccetur. ligna in torculario nē caedant. oleum frequenter capiant. factoribus det in factus olei sextariōs et
in lucernam quod opus siet.
fraces cotidie reiciat.
amurcam commutet, usque adeo dōnec in lacum, quī
in cella est, postremum peruenerit. fiscinās spongia 
effingat. cotidie oleō locum commutet, dōnec in dolium 
peruenerit. in torculario et in cella caueat diligenter nē
quid olei subripiatur. 
LXXVII uasa olearia et uinaria extollere 
  ubi uindemia et oletās facta erit, prela extollito; 
funes torculos, melipontos, subductariōs in carnario aut
in prelo suspendito; orbes, fibulas, uectes, scutulas, 
fiscinas, corbulas, quala, scalas, patibula, omnia, quis 
usus erit, in suō quidque locō reponito.
LXXVIII dolia quō modo imbuantur 
  dolia olearia noua sīc imbuito: amurca inplētō
dies VII; facitō ut amurcam cotidie suppleas. posteā 
amurcam eximitō et arfacito:
ubi arebit, cummim
pridie in aquam īnfundito, eam postridie deluito. 
posteā dolium calfacitō minus quam sī picare uelis:
tepeat satis est: lenibus lignis facitō calescat; ubi temperate tepebit, tum cummim indito, posteā linito. sī
rēctē leueris, in dolium quinquagenarium cummim 
p. IIII satis erit. 
LXXIX bubus medicamentum 
  bubus medicamentum. sī morbum metues, sanis 
dato salis micās trēs, folia laurea III, porri fibrās III, 
ulpici spicās III, alii spicās III, turis grana tria, herbae sabinae plantās trēs, rutae folia tria, uitis albae 
caules III, fabulōs albōs III, carbones uiuōs III, uini
s. III: haec omnia sublimiter legi teri darique oportet. 
ieiunus siet quī dabit. per triduum dē ea potione unicuique boui dato. ita diuidito, cum ter unicuique dederis, 
omnem absumas: bosque ipsus et quī dabit facitō ut uterque sublimiter stent. uase ligneo dato. 
LXXX bōs sī aegrotare coeperit
  bos, sī aegrotare coeperit, dato continuo ei unum 
ouum gallinaceum crudum: integrum facitō deuoret. 
postridie caput ulpici conteritō cum hemina uini facitoque ebibat: sublimiter terat et uaso ligneo det, bosque
ipsus et quī dabit sublimiter stet: ieiunus ieiuno boui
dato. 
LXXXI boues nē pedes subterant 
  boues, nē pedes subterant, prius quam in uiam quoquam ages, pice liquida cornua īnfima unguito. 
LXXXII quō modo bubus medicamentum detur 
  ubi uuae uariae coeperint fierī, bubus medicamentum 
dato quotannis, utī ualeant. pellem anguinam ubi uideris, tollitō et condito:
nē quaerās cum opus siet. 
eam pellem et far et salem et serpullum, haec omnia una conteritō cum uino, dato bubus bibant omnibus.
per aestatem boues aquam bonam et liquidam bibant semper cūrato: ut ualeant refert.

LXXXIII panem depsticium sīc facitō 
  panem depsticium sīc facitō: manus mortariumque 
bene lauato. farinam in mortarium indito, aquae paulatim additō subigitoque pulchre:
ubi bene subegeris, defingitō coquitoque sub testu.
LXXXIV libum hòc modò facitō 
  libum hòc modò facitō: casei p. II bene disterat in 
mortario: ubi bene distriuerit, farinae siligineae libram 
aut, sī uoles tenerius esse, selibram similaginis solum 
eodem inditō permiscētōque cum caseo bene; ouum
unum additō et una permiscētō bene. inde panem
facitō, folia subdito, in foco caldo sub testu coquitō
leniter. 
LXXXV placentam sīc facitō 
  placentam sīc facitō: farinae siligineae L. II, 
unde solum facias; in tracta farinae L. IIII et alicae 
primae L. II. alicam in aquam īnfundito: ubi bene mollis 
erit, in mortarium purum inditō siccatoque bene; deinde
manibus depsito: ubi bene subactum erit, farinae
L. IIII paulatim addito. id utrumque tracta facitō: in 
qualo, ubi arescant, componito: ubi arebunt, componitō puriter.
cum facies in singula tracta, ubi depsueris, panno oleō uncto tangitō et circumtergētō
unguitoque; ubi tracta erunt, focum, ubi cocas, calfacitō bene et testum. posteā farinae L. II cōnspargitō
condepsitoque; inde facitō solum tenue. casei ouilli
p. XIIII nē acidum et bene recēns in aquam indito: ibi 
macerato, aquam ter mutato. inde eximitō siccatoque
bene paulatim manibus: siccum bene in mortarium imponito. 
ubi omne caseum bene siccaueris, in mortarium purum manibus condepsitō comminuitoque quam
maxime. deinde cribrum farinarium purum sumitō caseumque per cribrum facitō trānseat in mortarium.
posteā inditō mellis boni p. IIIIs: id una bene commiscētō
cum caseo. posteā in tabula pura, quae pateat p. I, 
ibi balteum ponito: folia laurea uncta supponito, placentam fingito. 
tracta in singula in totum solum prīmum ponito; 
deinde dē mortario tracta linito, tracta additō singulatim, item linito, usque adeo dōnec omne
caseum cum melle abusus eris. in summum tracta in 
singula indito, posteā solum contrahitō ornatoque, focum
deuerritō temperatoque, tunc placentam imponito:
testo caldo operito, pruna īnsuper et circum operito. 
uidētō ut bene et otiose percoquas: aperito, dum īnspicias, bis aut ter.
ubi cocta erit, eximitō et melle unguito: haec erit placenta semodialis.
LXXXVI spiram sīc facitō 
  spiram sīc facitō: quantum uoles pro ratione, ita utī 
placenta fit, eadem omnia facitō, nisi alio modo fingito. 
in solo tracta cum melle oblinitō bene. inde, tamquam
restim tractes, facitō: ita imponitō in solo, simplicibus
complētō bene arte. cetera omnia, quasi placentam facias,
facitō coquitoque. 
LXXXVII scriblitam sīc facitō 
  scriblitam sīc facitō: in balteo, tractis, caseo ad eundem modum facitō utī placentam, sine melle, coquitoque. 
LXXXVIII globulōs sīc facitō
  globōs sīc facitō: caseum cum alica ad eundem modum miscētō; inde, quantōs uoles facere, facitō. in
aenum caldum unguen indito. singulōs aut binōs coquitō uersatoque crebro duabus rudibus: coctōs eximito,
eōs melle unguito, papauer īnfriato: ita ponito.
LXXXIX encytum sīc facitō 
  encytum ad eundem modum facitō utī globos, 
nisi calicem pertusum cauum habeat. ita in unguen 
caldum fundito. honestum quasi spiram facitō idque 
duabus rudibus uorsato prēnsatoque; item unguitō coloratoque caldum nē nimium. id cum melle
aut cum mulso apponito. 
XC erneum sīc facitō 
  erneum placentum tamquam placentam. eadem omnia indito, quae in placentam. id permiscētō in alueo,
id inditō in irneam fictilem, eam demittitō in aulam
aheneam aquae calidae plenam. ita coquitō ad ignem:
ubi coctum erit, irneam cōnfringito. ita ponito.
XCI spaeritam sīc facitō 
  spaeritam sīc facitō, ita utī spiram, nisi sīc fingito: 
dē tractis, caseo, melle sphaerās pugnum altās facitō; eās 
in solo componitō dēnsas: eodem modo componitō atque
spiram itemque coquito.

  uotum pro bubus, ut ualeant, sīc facitō: marti siluano 
in silua interdius in capita singula boum uotum facitō; 
farris L. III et lardi p. IIIIs et pulpae p. IIIIs, uini 
s. III: id in unum uās licētō coicere et uīnum item
in unum uās licētō coicere. eam rem diuinam uel seruus
uel liber licebit faciat. ubi res diuina facta erit, 
statim ibidem cōnsumito. mulier ad eam rem diuinam nē 
adsit neue uideat quō modo fiat. hoc uotum in annōs 
singulos, sī uoles, licebit uouere.

  sauillum hòc modò facitō: farinae selibram, casei 
p. IIs una commiscētō quasi libum, mellis p. :- et
ouum unum. catinum fictile oleō unguito. ubi omnia 
bene commiscueris, in catinum indito: catinum testo 
operito. uidētō ut bene percocās medium, ubi altissimum est: ubi coctum erit, catinum eximito, melle
unguito, papauer īnfriato, sub testum subde paulisper, 
posteā eximito: ita pone cum catillo et lingula. 
XCIV pultem punicam sīc facitō 
  pultem punicam sīc coquito: libram alicae in aquam 
indito, facitō utī bene madeat. id īnfunditō in alueum
purum, eō casei recentis p. III, mellis p. s, ouum unum: 
omnia una bene permiscētō. ita īnsipitō in aulam nouam.
XCV graneam triticeam sīc facitō 
  graneam triticeam sīc facitō: selibram tritici puri in 
mortarium purum indat, lauet bene corticemque deterat 
bene eluatque bene: posteā in aulam indat et aquam 
puram cocatque. ubi coctum erit. lacte addat paulatim, 
usque adeo dōnec cremor crassus erit factus.

  amulum sīc facitō: siliginem purgato bene; posteā in 
alueum indat, eō addat aquam bis in diē. diē decimo 
aquam exsiccato, exurgētō bene, in alueo puro miscētō
bene: facitō tamquam faex fiat. id in linteum nouum 
indito, exprimitō cremorem in patinam nouam aut in
mortarium: id omne ita facitō et refricato denuo. eam 
patinam in sole ponitō arescat: ubi arebit, in aullam
nouam indito: inde facitō cum lacte coquat. 
XCVII salem candidum sīc facitō 
  salem candidum sīc facitō: amphoram defracto collo 
puram implētō aquae purae, in sole ponito. ibi fiscellam
cum sale populari suspenditō et quassato supplētōque
identidem. id aliquotiēns in diē cotidie facitō, usque adeo 
dōnec sal desiuerit tabescere biduum.
id signi erit:
menam aridam uel ouum demittito: sī natabit, ea muries 
erit, uel carnem uel caseōs uel salsamenta quō condas.
eam muriam in labella uel in patinās in sole ponito: 
usque adeo in sole habētō dōnec concreuerit: inde flos
salis fiet. ubi nubilabitur et noctu sub tecto ponito; 
cotidie, cum sol erit, in sole ponito. 

gallinās et ānserēs sīc farcito: gallinās teneras, quae 
prīmum parient, concludat; polline uel farina hordeacia cōnsparsa turundās faciat: eās in aquam intinguat, in ōs indat.
paulatim cotidie addat, ex 
gula cōnsideret quod satis sit. bis in diē farciat et meridie
bibere dato: nē plus aqua sita siet horam unam. 
eodem modo ānserem alito, nisi prius dato bibere et bis 
in diē, bis escam. 

palumbum recentem. ubi prēnsus erit, ei fabam 
coctam tostam prīmum dato, ex ore in eius ōs īnflato,
item aquam: hoc dies VII facitō. posteā fabam fresam 
puram et far purum facitō et fabae tertia pars ut īnferuescat: tum far īnsipiat, puriter facitō et coquito
bene. id, ubi excluseris, depsitō bene, oleō manum
unguito: prīmum pusillum, posteā magis depses, oleō 
tangitō depsitoque, dum poterit facere turundas: ex
aqua dato, escam temperato. 

aream sīc facitō: locum ubi facies cōnfodito. posteā 
amurca cōnspargitō bene sinitoque combibat. posteā comminuitō glebās bene, deinde coaequato et pauiculis uerberato.
posteā denuo amurca cōnspargitō sinitoque arescat. sī ita feceris, neque formicae nocebunt neque herbae nascentur.

frumento nē noceat curculio neu mures tangant: 
lutum dē amurca facitō; palearum paulum addito, sinitō
macerescant bene et subigitō bene. eō granarium totum oblinitō crasso luto; posteā cōnspargitō amurca
omne quod lutaueris. ubi aruerit, eō frumentum refrigeratum condito: curculio nōn nocebit. 

olea sī fructum nōn feret, ablaqueato. posteā stramenta circumponito; 
posteā amurcam cum aqua commiscētō aequās partes. deinde ad oleam circumfundito: ad
arborem maxumam urnam commixti sat est, ad 
minores arbores pro ratione indito. et idem hoc sī facies
ad arbores feraces, eae quoque meliores fient: ad eās 
stramenta nē addideris. 

  fici utī grossōs teneant, facitō omnia quō modo
oleae, et hoc amplius: cum uer appetet, terram adaggerato bene. sī ita feceris, et grossi nōn cadent et fici 
scabrae nōn fient et multo feraciores erunt. 
CIV  conuoluolus in uinia nē siet 
  conuoluolus in uinia nē siet, amurcam condito, 
puram bene facitō, in uās aheneum inditō congiōs II.
posteā igni leni coquito, rudicula agitato crebro, usque 
adeo dum fiat tam crassum quam mel. posteā sumitō bituminis tertiarium et sulpuris quartarium.
conterito
in mortario seorsum utrumque. posteā īnfriato quam 
minutissime in amurcam caldam et simul rudicula miscētō
et denuo coquitō sub dio caelo: nam sī in tecto coquas,
cum bitumen et sulpur additum est, excandescet. ubi
erit tam crassum quam uiscum, sinitō frigescat. hoc
uitem circum caput et sub brachia unguito: conuoluolus nōn nascetur. 
CV oues nē scabrae fiant 
  oues nē scabrae fiant, amurcam condito, puram bene 
facitō; aquam quā lupinus deferuerit et faecem dē 
uino bono, inter se omnia commiscētō pariter. posteā,
cum detonderis, unguitō totas: sinitō biduum aut triduum cōnsudent.
deinde lauitō in mari; sī aquam
marinam nōn habēbis, facitō aquam salsam: ea lauito. 
sī haec sīc feceris, neque scabrae fient et lanae plus et 
meliorem habebunt, et ricini nōn erunt molesti. eodem 
in omnes quadripedes utito, sī scabrae erunt.
CVI amurca axem unguitō
  amurca decocta axem unguitō et lora et calciamenta
et coria omnia: meliora facies. 
CVII uestimenta nē tiniae tangant 
  uestimenta nē tiniae tangant, amurcam decoquitō
ad dimidium, ea unguitō fundum arcae et extrīnsecus
et pedes et angulōs. ubi ea adaruerit, uestimenta condito. sī ita feceris, tiniae nōn nocebunt.
et item
ligneam supellectilem omnem sī ungues, nōn putescet, et, cum ea terseris, splendidior fiet; item ahenea 
omnia unguito, sed prius extergētō bene. posteā, cum
unxeris, cum utī uoles, extergētō: splendidior erit
et aerugo nōn erit molesta. 

fici aridae sī uoles ut integrae sint, in uās fictile condito: id amurca decocta unguito.

oleum sī in metretam nouam inditurus eris, amurca,
ita utī est cruda, prius colluitō agitatoque diu, ut bene
combibat. id sī feceris, metreta oleum nōn bibet, et 
oleum melius faciet, et ipsa metreta firmior erit. 
CX uirgās murteās utī serues: item aliud genus 
  uirgās murteās sī uoles cum bacis seruare et item
aliut genus quod uis, et sī ramulōs ficulneōs uoles cum
foliis, inter se alligato, fasciculōs facitō: eōs in amurcam
demittito, supra stet amurca facitō. sed ea, quae demissurus eris, sumitō paulo acerbiora. uas, quō condideris,
oblinitō plane.

CXI sī bouem aut aliam quadrupedem serpēns momorderit 
  sī bouem aut aliam quamuis quadrupedem serpēns
momorderit, melanthi acetabulum, quod medici 
uocant zmurnaeum, conteritō in uini ueteris hemina: id
per nares inditō et ad ipsum morsum stercus suillum
apponito. et idem hoc, sī usus euenerit, homini facitō.
CXII boues utī ualeant 
  boues utī ualeant et cūrati bene sint et, quī fastidient
cibum, utī magis cupide adpetant, pabulum, quod dabis, 
amurca spargito: primo paululum, dum cōnsuescant; 
posteā magis. et dato rarenter bibere commixtam cum 
aqua aequabiliter. quārtō quīntō quoque diē hoc sīc
facies: ita boues et corpore cūratiores erunt et morbus
aberit. 
CXIII uīnum familiae per hiemem quī utatur 
  uīnum familiae per hiemem quī utatur: musti
q X in dolium indito; aceti acris q. II eodem 
īnfundito; sapae quadrantalia II; aquae dulcis q. L. 
haec rude miscētō ter in diē dies quinque continuōs.
eō additō aquae marinae ueteris sextariōs LXIIII et
operculum in dolium imponitō et oblinitō diē X.
hoc uīnum durabit tibi usque ad solstitium: sī quid 
superfuerit post solstitium, acetum acerrimum et
pulcherrimum erit. 
CXIV quī ager a mari aberit, ibi uīnum graecum sīc facitō 
  quī ager longe a mari aberit, ibi uīnum graecum sīc
facitō: musti q. XX in aheneum aut plumbeum īnfundito: ignem subdito. 
ubi bullabit uīnum, ignem subducito. ubi id uīnum refrixerit, in dolium quadragenarium īnfundito: 
seorsum in uās aquae dulcis q. I īnfundito, salis M° I: sinitō muriam fierī.
ubi muria facta
erit, eodem in dolium īnfundito. schoenum et calamum 
in pila contundito, quod sat siet: sextarium unum 
eodem in dolium īnfundito, ut odoratum siet. post dies 
XXX dolium oblinito. ad uer diffunditō in amphoras:
biennium in sole sinitō positum esse; deinde in tectum
cōnferto. hoc uīnum deterius nōn erit quam coum. 
CXV aquae marinae concinnatio 
  aquae marinae concinnatio. aquae marinae .q. I
ex alto sumito, quō aqua dulcis nōn accedit. sesquilibram salis frigito, eodem inditō et rude miscētō, usque
adeo dōnec ouum gallinaceum coctum natabit: desinitō
miscere.
eodem uini ueteris uel aminnii uel miscelli
albi congiōs II īnfundito: miscētō probe. posteā in uas
picatum cōnfunditō et oblinito. sī quis plus uoles aquae
marinae concinnare, pro portione ea omnia facitō. 
CXVI quō labra doliorum circumlinās 
ut bene odorata sint 
  quō labra doliorum circumlinas, ut bene odorata
sint et nē quid uiti in uīnum accedat, sapae congiōs VI
quam optimae īnfunditō in aheneum aut in plumbeum et
iris aridae contusae heminam et sertam campanicam 
p. V bene odoratam una cum iri contundās quam minutissime: 
per cribrum cernās et una cum sapa coquās sarmentis et leui flamma. 
commouētō, uidētō nē aduras;
usque coquito, dum dimidium excoquas. ubi refrixerit, 
cōnfunditō in uās picatum bene odoratum et oblinitō
et utitō in labra doliorum.

CXVII uīnum sī uoles experiri 
  uīnum sī uoles experiri duraturum sit necne, polentam grandem dimidium acetabuli in caliculum nouum 
inditō et uini sextarium dē eō uino, quod uoles experiri,
eodem īnfunditō et imponitō in carbones: facitō bis aut
ter īnferueat.
tum id percolato: pulentam abicito,
uīnum ponitō sub dio. postridie mane gustato: sī id
sapiet, quod in dolio est, scitō duraturum; sī subacidum
erit, nōn durabit. 
CXVIII uīnum asperum lene fierī 
  uīnum asperum quod erit, lene et suaue sī uoles facere,
sīc facitō: dē eruo farinam facitō librās IIII et uini 
cyathōs IIII cōnspargitō sapa. posteā facitō laterculos:
sinitō combibant noctem et diem. posteā commiscētō cum
eō uino in dolio et oblinitō diē LX: id uīnum erit lene
et suaue et bono colore et bene odoratum. 
CXIX odorem deteriorem demere 
  odorem deteriorem demere uino. testam dē tegula
crassam puram calfacitō in igni bene: ubi calebit, eam
picato, resticula alligato, testam demittitō in dolium īnfimum leniter, sinitō biduum oblitum dolium. sī demptus
erit odor deterior, id optime; sī nōn, saepius facitō,
usque dum odorem malum dempseris. 
CXX sī uoles scire uīnum aquam habeat necne 
  sī uoles scire in uīnum aqua addita sit necne, uasculum facitō dē materia hederacia. 
  uīnum id, quod putabis aquam habēre, eodem mittito; sī habebit aquam, 
uīnum effluet, aqua manebit: nam nōn continet uīnum 
uās hederaceum.
CXXI uīnum coum sī uoles facere 
  uīnum coum sī uoles facere, aquam ex alto marinam sumitō mari tranquillo, cum uentus nōn erit, dies
LXX ante uindemiam, quō aqua dulcis nōn perueniet. 
ubi hauseris dē mari, in dolium īnfundito: nolitō implere, quadrantalibus quinque minus sit quam plenum;
operculum imponito, relinquitō quā interspiret.
ubi dies XXX praeterierint, trānsfunditō in alterum
dolium puriter et leniter: relinquitō in imo quod desiderit.
post dies XX in alterum dolium item trānsfundito: ita relinquitō usque ad uindemiam. unde uīnum
coum facere uoles, uuās relinquitō in uinea: sinitō bene
coquantur. et, ubi pluerit et siccauerit, tum deligitō et
ponitō in sole biduum aut triduum sub dio, sī pluuiae
nōn erunt; sī pluuia erit, in tecto in cratibus componito, 
et, sī quā acina corrupta erunt, depurgato. 
tum sumito
aquam marinam q. s. s. e.: in dolium quinquagenarium 
īnfunditō aquae marinae q. X. tum acina dē uuis miscellis decarpitō dē scopio in idem dolium, usque dum
impleueris: manu comprimitō acina, ut combibant aquam
marinam: ubi impleueris dolium, operculo operito, relinquitō quā interspiret.
ubi triduum praeterierit, eximitō dē dolio et calcato in torculario et id uīnum conditō in dolia lauta et pura et sicca.
  ut odoratum bene sit, sīc facitō: sumitō testam picatam, eō prunam lenem indito, suffitō serta et schoeno
et palma, quam habent unguentarii, ponitō in dolio et
operito, nē odor exeat, ante quam uīnum indas. hoc 
facitō pridie quam uīnum īnfundere uoles. dē lacu quam
prīmum uīnum in dolia indito, sinitō dies XV operta,
ante quam oblinas, relinquitō quā interspiret uīnum,
posteā oblinito. 
post dies XL diffunditō in amphoras
et additō in singulās amphorās sapae sextarium unum.
amphorās nolitō implere nimium: ānsarum īnfimarum
fini; et amphorās in sole ponito, ubi herba nōn siet; 
et amphorās operito, nē aqua accedat, et nē plus quadriennium in sole siueris: 
post quadriennium in cuneum componitō et īnstipa.
CXXII uīnum sī uoles concinnare ut aluum bonam faciat 
  uīnum sī uoles concinnare, ut aluum bonam faciat,
secundum uindemiam, ubi uites ablaqueantur, quantum 
putabis ei rei satis esse uini, tot uites ablaqueato et signato. earum radices circumsecato et purgato. ueratri 
atri radices contunditō in pila: eās radices dato circum uitem et stercus uetus et cinerem ueterem et duās
partes terrae circumdato radices uitis. terram īnsuper 
inicito. 
hoc uīnum seorsum legito. sī uoles seruare in
uetustatem ad aluum mouendam, seruato: nē commisceās cum cetero uino. 
dē eō uino cyathum sumitō et miscētō
aqua et bibitō ante cenam: sine periculo aluum mouebit.
CXXIII in uīnum mustum ueratri atri 
  in uīnum mustum ueratri atri manipulum coicitō in
amphoram: ubi satis efferuerit, dē uino manipulum 
eicito. id uīnum seruato ad aluum mouendam. 
CXXIV uīnum ad aluum mouendam 
  uīnum ad aluum mouendam concinnare. uites, cum
ablaqueabuntur, signato rubrica, nē admisceās cum 
cetero uino. tris fasciculōs ueratri atri circumponito
circum radices et terram īnsuper inicito. per uindemiam 
dē iis uitibus quod delegeris, seorsus seruato. cyathum
in ceteram potionem indito: aluum mouebit et postridie 
perpurgabit sine periculo. 
CXXV lentim quō modo serues 
  lentim quō modo seruari oporteat. laserpicium
acētō diluito, permiscētō lentim aceto laserpiciato et
ponitō in sole; posteā lentim oleō perfricato, sinitō
arescat. ita integra seruabitur rēctē. 
CXXVI oleae albae quō modo condiantur 
  oleae albae q. a. m. condiantur. ante quam nigrae
fiant, contundantur et in aquam deiciantur: crebro 
aquam mutet. deinde, ubi satis maceratae erunt, exprimat 
et in acetum coiciat et oleum addat, salis selibram in 
modium olearum. feniculum et lentiscum seorsum
condat in acetum. sī una admiscere uoles, citō utitor. in
orculam calcato. manibus siccis, cum utī uoles, sumito. 
CXXVII oleam albam secundum uindemiam quam utaris 
  oleam albam, quam secundum uindemiam utī uoles,
sīc condito: musti tantundem addito, quantum aceti; 
cetera item conditō ita utī supra scriptum est.
CXXVIII epityrum album nigrum uariumque sīc facitō 
  epityrum album, nigrum uariumque sīc facitō: ex
oleis albis, nigris uariisque nuculeōs eicito. sīc condito:
conciditō ipsas, additō oleum, acetum, coriandrum,
cuminum, feniculum, rutam, mentam; in orculam 
condito, oleum supra siet. ita utitor.
CXXIX mustum sī uoles totum annum habēre 
  mustum sī uoles totum annum habēre, in amphoram
mustum inditō et corticem oppicato, demittitō in piscinam: post diem XXX eximito.
totum annum mustum erit. 
CXXX mustaceōs sīc facitō
  mustaceōs sīc facitō: farinae siligineae modium unum
musto cōnspargito; anesum, cuminum, adipis p. II, 
casei libram, et dē uirga lauri deradito, eodem addito, 
et, ubi definxeris, lauri folia subtus addito, cum coques.
CXXXI uīnum concinnare ad lotium 
  uīnum concinnare, sī lotium difficilius trānsibit. caparidam uel iunipirum contunditō in pila, libram
indito, in duobus congiis uini ueteris in uase aheneo uel 
in plumbeo deferuefacito: ubi refrixerit, in lagonam 
indito. id mane ieiunus sumitō cyathum: proderit.
CXXXII uīnum ad isciacōs concinnare
  uīnum ad isciacōs sīc facitō: dē iunipiro materiem
semipedem crassam conciditō minutim; eam īnferuefacitō cum congio uini ueteris.
ubi refrixerit, in lagonam cōnfunditō et posteā id utitō uini cyathum ieiunus: proderit.
CXXXIII ut interdiu canes clausōs habeas
  canes interdiu clausōs esse oportet, ut noctu acriores
et uigilantiores sint. 
CXXXIV uīnum murteum sīc facitō 
  uīnum murteum sīc facitō: murtam nigram
arfacitō in umbra; ubi iam passa erit, seruato ad
uindemiam. in urnam musti contunditō murtae semodium: id oblinito. ubi desiuerit feruere mustum, murtam
eximito: id est ad aluum crudam et ad lateris dolorem et
ad coeliacum.

CXXXV ad tormina et sī aluus nōn cōnsistet 
et ad taeniās et lumbricōs
  ad tormina et sī aluus nōn cōnsistet et sī taeniae
et lumbrici molesti erunt, triginta mala punica acerba 
sumito, contundito, inditō in urceum et uini nigri austeri
congiōs III. uās oblinito: post dies XXX aperitō et
utito: ieiunus heminam bibito.
CXXXVI ad dyspepsiam et stranguriam 
  ad dyspepsiam et stranguriam mederi. malum punicum, ubi florebit, colligito: tris minās in amphoram 
īnfundito; uini q. I ueteris additō et feniculi radicem puram contusam minam. oblinitō amphoram et
post dies XXX aperitō et utitor. ubi uoles cibum conquoquere et lotium facere, hinc bibitō quantum uoles
sine periculo. idem uīnum taeniās perpurgat et lumbricos, sī sīc concinnes. 
incenatum iubet esse; postridie
thuris drachmam unam conteritō et mel coctum drachmam unam et uini sextarium origaniti. dato ieiuno,
et puero pro aetate triobolum et uini heminam: supra 
pilam īnscendat et saliat decies et deambulet.
CXXXVII habitationem delutare 
  habitationem delutare. terram quam maxime cretosam uel rubricosam, 
  eō amurcam īnfundito, paleās indito: sinitō quadriduum fracescat. ubi bene fracuerit,
rutro concidito; ubi concideris, delutato: ita neque aspergo nocebit, neque mures caua facient, neque herba
nascetur, neque lutamenta scindent se. 
CXXXVIII area quō modo fiat 
  aream, ubi frumentum teratur, sīc facitō: cōnfodiatur minute terra, 
  amurca bene cōnspargatur et combibat quam plurimum. comminuitō terram et cylindro
aut pauicula coaequato: ubi coaequata erit, neque formicae molestae erunt, et, cum pluerit, lutum nōn erit.
CXXXIX ligna amurca spargantur 
  codicillōs oleagineōs et cetera ligna amurca cruda perspargitō et in sole ponito, perbibant bene: ita neque
fumosa erunt et ardebunt bene. 
CXL piro florente dapem pro bubus fierī 
  piro florente dapem pro bubus facitō. posteā uerno
arare incipito: ea loca prīmum arato, quae rudecta 
harenosaque erunt; posteā, utī quaeque grauissima 
et aquosissima erunt, ita postremo arato. 
CXLI dapem quō modo faciās 
  dapem hòc modò fierī oportet: ioui dapali culignam
uini quantam uis polluceto; eō diē feriae bubus et bubulcis et quī dapem facient. cum pollucere oportebit, sīc 
facies: iupiter dapalis, quod tibi fierī oportet in domo 
familia mea culignam uini dapi, eius rei ergo macte
hac illace dape pollucenda esto. manus interluito, 
posteā uīnum sumito: 
iupiter dapalis, macte istace
dape pollucenda esto, macte uino īnferio esto. uestae, 
sī uoles, dato. daps ioui: assaria pecunia, urna uini. 
ioui caste profanato sua contagione; posteā, dape 
facta, seritō milium, panicum, alium, lentim.

CXLII propagatio pomorum 
  propagatio pomorum ceterarumque arborum. arboribus ab terra pulli quī nati erunt, eōs in terram deprimito, 
extollito, utī radicem capere possint. inde, ubi tempus 
erit, effoditō seritoque rēctē.
ficum, oleam, malum punicum, mala strutea, cotonia aliaque mala omnia, laurum 
cypriam, delphicam, prunum, myrtum coniuolum et 
myrtum album et nigrum, nuces abellanas, praenestinas, platanum, 
haec omnia genera a capitibus propagari eximique ad hunc modum oportebit: quae 
diligentius seri uoles, in calicibus seri oportet. 
in arboribus radices utī capiant, calicem pertusum sumitō tibi aut
quasillum: per ea ramulum trānsserito. eum quasillum terra impleto calcatoque, in arbore relinquito. 
ubi bimum erit, ramum tenerum īnfra praecidito, cum
quasillo serito. eō modo quoduis genus arborum facere 
poteris, utī radices bene habeant. 
item uitem in quasillum propagato terraque bene operito: annō post 
praecidito, cum qualo serito. 
CXLIII * 
  prius quam messim facies, porcam praecidaneam hòc modò fierī oportet: cereri porca praecidanea 
porco femina, prius quam hasce fruges condantur, far, 
triticum, hordeum, fabam, semen rapicium. thure, uino 
iano ioui iunoni praefato, prius quam porcum feminam immolabis. 
iano struem ommoueto sīc:
iane pater, tē hac strue ommouenda bonās preces 
precor, utī sies uolēns propitius mihi liberisque meis domo 
familiaeque meae. fertum ioui ommoueto et mactato 
sīc: iupiter, tē hoc fercto obmouendo bonās preces precor, utī sis uolēns propitius mihi liberisque meis domo 
familiaeque meae mactus hoc ferto. 
posteā iano
uīnum dato sīc: iane pater, utī tē strue ommouenda 
bonās preces bene precatus sum, eiusdem rei ergo macte 
uino īnferio esto. posteā ioui sīc: iupiter, macte 
isto fercto esto, macte uino īnferio esto. posteā porcam praecidaneam immolato. 
ubi exta prosecta
erunt, iano struem ommoueto mactatoque item, utī 
prius obmoueris; ioui ferctum obmoueto mactatoque 
item, utī prius feceris. item iano uīnum dato et ioui 
uīnum dato, item utī prius datum ob struem obmouendam et fertum libandum. posteā cereri exta et 
uīnum dato. 
CXLIV tunicae et ceterae res ubicumque emantur 
  tunicae et ceterae res ubicumque emantur.
romae: tunicas, togas, saga, centones, sculponeas. calibus et menturnis: cuculliones, ferramenta, falces, 
palas, ligones, secures, ornamenta, murices, catellas. 
uenafro: palas. suessae et in lucanis: plostra. treblae,
albae, romae: dolia, labra. tegulae ex uenafro. 
aratra
in terram ualidam romanica bona erunt, in terram pulleam campanica; iuga romanica optima erunt, uomeris 
indutilis optimus erit. trapeti pompeis, nolae, ad rufri 
maceriam. claues, clostra romae. hamae, urnae oleariae, urcei aquarii, urnae uinariae, alia uasa ahenea 
capuae, nolae. fiscinae campanicae †eame† uiles sunt. 
funes subductarios, spartum omne capuae. fiscinas
romanicās suessae, casino: optimae erunt romae. 
  funem torculum sī quis faciet, casini L. tunnius, uenafri C. mennius L. f.: eō indere oportet coria bona 
VIII nostratia recentia quae depsta sient, quam minimum salis habeant; ea depsere et unguere unguine 
prius oportet, tum siccare. 
funem exordiri oportet
longum p. LXXII: torōs III habeat, lora in torōs singulōs VIIII, lata digitōs II. cum tortus erit, longus
p. XLVIIII: in commissura abibit p. III, rel. erit 
p. XLVI. ubi extentus erit, accedent p. V: longus erit
p. LI. funem torculum extentum longum esse oportet 
p. LV maximis uasis, minoribus p. LI. 
funem loreum
in plostrum iustum p. LX, semifunium p. XLV, lora retinacula in plostrum p. XXXVI, ad aratrum p. XXVI, lora 
praeductoria p. XXVIIs, subiugia in plostrum lora 
p. XIX, funiculum p. XV, in aratrum subiugia lora
p. XII, funiculum p. IIX. 
  trapetōs latōs maximōs p. IIIIs, orbis altos
p. IIIs, orbis medios, ex lapricaedinis cum eximet, 
crassōs pedem et palmum, inter miliarium et labrum
p. II digitōs II, labra crassa digit. V. secundarium trapetum latum p. IIII et palmum, inter miliarium et
labrum pes unus digitus unus, labra crassa digitōs V,
orbis altōs p. III et digit. V, crassōs p. I et digit.
III. foramen in orbes semiped. quoquouersum facitō. 
tertium trapetum latum p. IIII, inter miliarium et
labrum p. I, labrum dig. V, orbis altōs p. III dig.
III, crassōs p. I et digit. II. trapetum, ubi aruectum
erit, ubi statues, ibidem commodato concinnatoque.
CXLV politionem quō pacto dari oporteat 
  politionem quō pacto dari oporteat. in agro casinate
et uenafro in locō bono parti octaua corbi diuidat, satis 
bono septima, tertiō locō sexta; sī granum modio diuidet, parti quinta. in uenafro ager optimus nona 
parti corbi diuidat. sī communiter pisunt, quā ex parte
politori pars est, eam partem in pistrinum politor. 
hordeum quinta modio, fabam quinta modio diuidat. 
CXLVI uineam redemptori partiario ut des 
  uineam cūrandam partiario. bene cūret fundum, arbustum, agrum frumentarium.
  partiario fenum et pabulum, quod bubus satis siet, quī illic sient: cetera omnia 
pro indiuiso. 
CXLVII boues feriis coniungere licet 
  boues feriis coniungere licet. haec licet facere: aruehant ligna, fabalia, frumentum, quod nōn saturus erit. 
mulis, equis, asinis feriae nullae, nisi sī in familia sunt. 
CXLVIII * 
  lucum conlucare romano more sīc oportet: porco
piaculo facitō, sīc uerba concipito: sī deus, sī dea es, 
quoium illud sacrum est, utī tibi ius est porco piaculo 
facere illiusce sacri coercendi ergo harumque rerum ergo, 
siue ego siue quis iussu meo fecerit, utī id rēctē factum
siet, eius rei ergo tē hoc porco piaculo immolando bonās 
preces precor, utī sies uolēns propitius mihi domo familiaeque meae liberisque meis: harumce rerum ergo macte 
hoc porco piaculo immolando esto. 
CXLIX * 
  sī fodere uelis altero piaculo, eodem modo facitō, hoc
amplius dicito: operis faciundi caussa. dum opus, 
cotidie per partes facitō: sī intermiseris aut feriae publicae aut familiares intercesserint, altero piaculo facitō. 
CL * 
  agrum lustrare sīc oportet: impera suouitaurilia
circumagi: cum diuis uolentibus quodque bene eueniat, 
mando tibi, mani, utī illace suouitaurilia fundum agrum 
terramque meam, quota ex parte siue circumagi siue circumferenda cēnseas, utī cūres lustrare.
ianum iouemque uino praefamino, sīc dicito: mars pater, tē precor 
quaesoque, utī sies uolēns propitius mihi domo familiaeque 
nostrae: quoius rei ergo, agrum terram fundumque 
meum suouitaurilia circumagi iussi; utī tu morbos
uisōs inuisosque, uiduertatem uastitudinemque, calamitates intemperiasque prohibessis defendās auerruncesque;
utique tu fruges, frumenta, uineta uirgultaque grandire beneque euenire siris; 
pastores pecuaque salua
seruassis duisque bonam salutem ualetudinemque mihi 
domo familiaeque nostrae. harunce rerum ergo, fundi 
terrae agrique mei lustrandi lustrique faciendi ergo, sicuti dixi, macte hisce suouitaurilibus lactentibus immolandis esto: 
mars pater, eiusdem rei ergo, macte hisce 
suouitaurilibus lactentibus esto. 
item
cultro facitō struem et fertum utī adsiet: inde obmoueto. 
ubi porcum immolabis, agnum uitulumque, sīc oportet: 
eiusque rei ergo macte suouitaurilibus immolandis esto. 
nominare uetat martem neque agnum uitulumque. sī
minus in omnis litabit, sīc uerba concipito: mars pater, 
sī quid tibi in illisce suouitaurilibus lactentibus 
neque satisfactum est, tē hisce suouitaurilibus 
piaculo. sī uno duobusue dubitabit, sīc uerba concipito: 
mars pater, quod tibi illoc porco neque satisfactum est,
tē hoc porco piaculo.

CLI uilici officia 
  uilici officia quae sunt. quae domino praeceps: ea
omnia, quae in fundo fierī oportet quaeque emi pararique 
oportet, quō modoque cibaria, uestimenta familiae 
dari oportet, eadem utī cūret faciatque moneo dominoque dicto audiēns sit. hoc amplius, quō modo
uilicam utī oportet et quō modo eae imperari oportet, 
utī aduentu domini quae opus sunt parentur cūrenturque diligenter.
CLII uilicae officia 
  uilicae quae sunt officia, cūrato faciat. sī eam tibi
dederit dominus uxorem, ea esto contentus. ea tē metuat facitō. nē nimium luxuriosa siet. uicinās aliasque 
mulieres quam minimum utatur neue domum neue ad 
sese recipiat: ad cenam nē quō eat neue ambulatrix siet.
rem diuinam ni faciat neue mandet, quī pro ea faciat, 
iniussu domini aut dominae: scitō dominum pro tota familia rem diuinam facere.
munda siet: uīllam conuersam mundeque habeat; focum purum circumuersum 
cotidie, prius quam cubitum eat, habeat. kal., idibus, 
nonis, festus dies cum erit, coronam in focum indat, per 
eosdemque dies lari familiari pro copia supplicet.
cibum tibi et familiae cūret utī coctum habeat.
gallinās multās et oua utī habeat. pira arida, sorua, ficos, 
uuās passas, sorua in sapa et pira et uuās in doliis et 
mala struthea, uuās in uinaciis et in urceis in terra 
obrutās et nuces praenestinās recentes in urceo in
terra obrutās habeat; mala scantiana in doliis et alia 
quae condi solent et siluatica, haec omnia quotannis 
diligenter utī condita habeat. farinam bonam et far 
suptile sciat facere. 
CLIII lex oleae legendae 
  oleam legendam hòc modò locare oportet: oleam
cogitō rēctē omnem arbitratu domini, aut quem custodem
fecerit, aut cui olea uenierit. oleam nē stringitō neue
uerberato iniussu domini aut custodis: sī aduersus ea quis 
fecerit, quod ipse oleae delegerit, pro eō nemo soluet
neque debebitur. 
quī oleam legerint, omnes iuranto
ad dominum aut ad custodem sese oleam nōn subripuisse neque quemquam suō dolo malo ea oleitate ex 
fundo L. manli. quī eōrum nōn ita iurauerit, quod is 
legerit omne, pro eō argentum nemo dabit neque debebitur. oleam cogi rēctē satis dato arbitratu L. manli. 
scalae ita utī datae erunt, ita reddito, nisi quae uetustate fractae erunt: sī nōn erunt †reddet eaeque arbitratu reducetur†. 
sī quid redemptoris opera domino
damni datum erit, resoluito: id uiri boni arbitratu deducetur. legulos, 
quot opus erunt, praebeto et strictores; sī nōn praebuerit, quanti conductum erit aut locatum erit, deducetur: 
tanto minus debebitur. dē fundo
ligna et oleam nē deportato: quī oleam legerit, quī deportarit, in singulās deportationes $$n. II deducentur 
neque id debebitur. 
omnem oleam puram metietur
modio oleario. adsiduōs homines L praebeto: duas
partes strictorum praebeto. nē quis concedat, quō olea 
legunda et facienda carius locetur, extra quam sī quem 
socium in praesentiarum dixerit: sī quis aduersum ea
fecerit, sī dominus aut custōs uolent, iurent omnes socii;
sī nōn ita iurauerint, pro ea olea legunda et faciunda
nemo dabit neque debebitur ei quī nōn iurauerit. accessiones: in M° ∞ CC accedit oleae salsae M° V, olei puri 
p. VIIII; in tota oleitate $$ V, aceti q. V. quod oleae 
salsae nōn acceperint, dum oleam legent, in modios
singulos, $$ s. s. dabuntur. 
CLIV lex oleae faciundae 
  oleam faciundam hac lege oportet locare: facitō
rēctē arbitratu domini aut custodis, quī id negotium cūrabit. sī sex iugis uasis opus erit, facitō. homines eōs
dato, quī placebunt aut custodi aut quis eam oleam 
emerit. †trapeti facitō† sī operarii conducti erunt aut facienda locata erit, pro eō resoluito, aut deducetur. 
oleum
nē tangitō utendi caussa neque furandi caussa, nisi quod custōs dederit aut dominus:
sī sumpserit, in singulās sumptiones $$n. XL deducentur neque debebitur. factores, 
quī oleum fecerint, omnes iuranto aut ad dominum aut ad
custodem sese dē fundo L. manlii neque alium quemquam suō dolo malo oleum neque oleam subripuisse: 
quī eōrum nōn ita iurauerit, quae eius pars erit, omne
deducetur neque debebitur. socium nē quem habeto, nisi 
quem dominus iusserit aut custōs. sī quid redemptoris
opera domino damni datum erit, uiri boni arbitratu 
deducetur. sī uirde oleum opus siet, facitō. accedet oleum et sale suae usioni, 
quod satis siet, uasarium uict. II. 
CLV lex oleae pendentis 
  oleam pendentem hac lege uenire oportet: 
  olea pendēns in fundo uenafro uenibit. quī oleam emerit, amplius 
quam quanti emerit omnis pecuniae centesima accedet 
(praeconium praesēns $$ L) et oleum (romanici p. 
∞ D, uiridis p. CC), oleae (caducae M° L, strictiuae
M° X: modio oleario mēnsum dato), unguinis p. X. ponderibus modiisque domini dato †iri pri† primae cotulās duas. 
dies argento: ex k. nou. mēnsum X;
oleae legendae faciendae, quae locata est, et sī emptor 
locarit, idibus soluito. rēctē haec dari fierique satisque 
dari domino, aut cui iuserit, promittitō satisque dato
arbitratu domini. donicum solutum erit aut ita satis
datum erit, quae in fundo inlata erunt, pigneri sunto. 
nē quid eōrum dē fundo deportato: sī quid deportauerit, 
domini esto. 
uasa torcula, funes, scalas, trapetos, sī
quid et aliut datum erit, salua rēctē reddito, nisi quae 
uetustate fracta erunt; sī nōn reddet, aequom soluito. 
sī emptor legulis et factoribus, quī illic opus fecerint, nōn 
soluerit, cui dari oportebit, sī dominus uolet, soluat:
emptor domino debeto et id satis dato, proque ea re ita 
utī s. s. e. item pignori sunto. 
CLVI lex uini pendentis 
  hac lege uīnum pendēns uenire oportet: uinaceos
inlutōs et faecem relinquito. locus uinis ad k. octob.
primās dabitur; sī nōn ante ea exportaueris, dominus 
uino quid uolet faciet. cetera lex, quae oleae pendenti. 
CLVII lex uino in doliis 
  uīnum in doliis hòc modò uenire oportet: uini in
culleōs sing. quadragenae et singulae urnae dabuntur.
quod neque aceat neque muceat, id dabitur. in triduo 
proxumo uiri boni arbitratu degustato; sī nōn ita fecerit, uīnum pro degustato erit. 
quot dies per dominum mora fuerit, 
quō minus uīnum degustet, totidem dies emptori procedent. 
uīnum accipitō ante k. ian. primas; sī nōn ante acceperit, dominus uīnum admetietur.
quod admēnsus erit, pro eō re soluito; sī 
emptor postularit, dominus ius iurandum dabit uerum 
fecisse. locus uinis ad k. octobres primās dabitur; sī
ante nōn deportauerit, dominus uino quid uolet faciet. 
cetera lex, quae oleae pendenti. 
CLVIII lex pabulo 
  quā lege pabulum hibernum uenire oporteat. quā
uendās finis dicito. pabulum frui occipitō ex kal. septembribus: prato sicco decedat,
ubi pirus florere coeperit; prato inriguo, ubi super īnferque uicinus promittet, 
tum decedito, uel diem certam utrique facitō; cetero pabulo kal. martiis cedito. 
bubus domitis binis, cantherio uni, cum emptor pascet, domino pascere recipitur; 
holeris, asparagis, lignis, aqua, itinere, actu domini usioni recipitur. sī quid emptor aut pastores aut 
pecus emptoris domino damni dederit, boni u. a. resoluat; sī quid dominus aut familia aut pecus emptori damni 
dederit, uiri boni arbitratu resoluetur. donicum pecuniam satisfecerit aut delegarit, pecus et familia, quae 
illic erit, pigneri sunto. sī quid dē iis rebus controuersiae 
erit, romae iudicium fiat.
CLIX fructus ouium quā lege ueneat 
  fructum ouium hac lege uenire oportet: in singulas
casei p. Is (dimidium aridum), lacte, feriis quod mulserit, dimidium, et praeterea lactis urnam unam. 
hisce legibus, agnus, diem et noctem quī uixerit, in fructum; et 
kal. iun. emptor fructu decedat: sī interkalatum
erit, k. mais. 
agnōs XXX nē amplius promittat.
oues, quae nōn pepererint, binae pro singulis in fructu cedent. 
†diē† lanam et agnōs uendat, mēnses X ab coactore releget.
porcōs serariōs in oues denās singulōs pascat.
conductor duōs mēnses pastorem praebeat:
dōnec domino satisfecerit aut soluerit, pignori esto.

-------------------------------------------------------

  semen cupressi quando legi, seri propagarique oporteat 
  et quō pacto cupresseta seri oporteat, minius 
percennius nolanus ad hunc modum mōnstrauit: 
semen cupressi tarentinae per uer legi oportet;
materiem, ubi hordeum flauescit. id, ubi legeris, in sole 
ponito, semen purgato; id aridum condito, utī aridum 
expostum siet. per uer seritō in locō, ubi terra tenerrima
erit (quam pullam uocant), ubi aqua propter siet: eum
locum stercorato prīmum bene stercore caprino aut 
ouillo, tum uortitō bipalio; terram cum stercore bene
permisceto, depurgato ab herba graminibusque, bene 
terram comminuito. 
areās facitō pedes latās quaternos:
subcauās facitō, utī aquam continere possint: inter eās 
sulcōs facitō, quā herbās dē areis purgare possis; ubi areae
factae erunt, semen seritō crebrum, ita utī linum seri
solet. eō cribro terram incernito, dimidiatum digitum
terram altam succernito: id bene tabula aut manibus aut 
pedibus complanato. 
sī quando nōn pluet, utī terra sitiat, aquam inrigato leniter in areas; sī nōn habēbis 
unde inriges, geritō inditoque leniter. quotiēnscumque
opus erit, facitō utī aquam addas. sī herbae natae erunt, 
facitō utī ab herbis purges: quam tenerrimis herbis, et
quotiēns opus erit, purges. per aestatem ita utī dictum 
est fierī oportet, et, ubi semen satum siet, stramentis 
operiri; ubi germen nascere coeperit, tum demi. 

-------------------------------------------------------

  dē scopis uirgeis q. a. m. manlii mōnstrauerunt. in
diebus XXX, quibus uīnum legeris, aliquotiēns facitō 
scopās uirgeās ulmeās aridas: in asserculo alligato. eabus 
latera doliis intrīnsecus usque bene perfricato, nē 
faex in lateribus adhaerescat.

-------------------------------------------------------

  uīnum faecatum sīc facitō: fiscinās oleariās campanicas
duās illae rei habeto; eās faecis impleto sub prelumque subditō exprimitoque.

-------------------------------------------------------

  uīnum emptoribus sine molestia quō modo admetiaris.
labrum culleāre illae reī facitō: id habeat ad summum 
ānsās IIII, utī trānsferri possitur. id imum pertunditō: 
ea fistulam subdito, utī opturarier rēctē possit, et 
ad summum, quā fini culleum capiet, pertunditō. id in
suggestu inter dolia positum habeto, utī in culleum 
†deco† uīnum salīre possit. id impletō, posteā obturātō. 

-------------------------------------------------------

  per hiemem aquam dē agro depelli oportet. in
monte fossās inciles purās habēre oportet. 
prima autumnitate, cum puluis est, tum maxime ab 
aqua periculum est. cum pluere incipiet, familiam cum 
ferreis sarculisque exire oportet, incilia aperire, aquam
diducere in uiās et extra segetem cūrare oportet utī
fluat. 
in uīlla, cum pluet, circumire oportet, sicubi
perpluat, et signare carbone; cum desierit pluere, utī tegula mutetur. 
per segetem in frumentis aut in segete aut 
in fossis, sicubi aqua cōnstat aut aliquid aquae obstat, id 
emittere, patefieri remouerique oportet.
CLXV dē brassica quot medicamenta habeat et aliīs ad 
medicinam pertinentibus 
  dē brassica quod concoquit. brassica est quae omnibus holeribus antistat. 
  eam esto uel coctam uel crudam: 
crudam sī edes, in acetum intinguito: mirifice concoquit, 
aluum bonam facit, lotiumque ad omnes res salubre 
est. sī uoles in conuiuio multum bibere cenareque libenter,
ante cenam esto crudam quantum uoles ex aceto, et item, 
ubi cenaueris, comesto aliqua V folia: reddet tē quasi 
nihil ederis, bibesque quantum uoles. 
  aluum sī uoles deicere superiorem, sumitō brassicae,
  quae leuissima erit, p. IIII: inde facitō manipulōs
aequales trēs colligatoque. posteā ollam statuitō cum
aqua: ubi occipiet feruere, paulisper demittitō unum manipulum:
feruere desistet; posteā, ubi occipiet feruere,
paulisper demittitō ad modum dum quinque numeres;
eximito. 
item facitō alterum manipulum, item tertium. 
posteā conicito, contundito, item eximitō in linteum,
exurgeto sucum quasi heminam in pocillum 
fictile: eō inditō salis micam quasi eruum et cumini
fricti tantum quod oleat; posteā ponitō pocillum in
sereno noctu. quī poturus erit, lauet calida, bibat 
aquam mulsam, cubet incenatus. 
posteā mane bibat
sucum deambuletque horās IIII, agat, negotii sī quid 
habebit. ubi libido ueniet, nausia apprehendet, decumbat purgetque sese: 
tantum bilis pituitaeque eiciet, 
utī ipse miretur, unde tantum siet. posteā, ubi deorsum
uersus ibit, heminam aut paulo plus bibat; sī amplius 
ibit, sumitō farinae minutae conchās duas, īnfriet in
aquam, paulum bibat, cōnstituet. 
uerum quibus tormina molesta erunt, brassicam in aquam macerare oportet: 
ubi macerata erit, coicitō in aquam calidam,
coquitō usque dōnec commadebit bene,
aquam dēfunditō. 
posteā salem additō et cumini paululum et pollinem
polentae eodem additō et oleum.
posteā feruefacito, īnfunditō in catinum, utī frigescat: eō interitō quod uolet
cibi, posteā edit; sed, sī poterit solam brassicam esse, 
edit. et sī sine febre erit, dato uini atri duri: aquatum 
bibat quam minimum; sī febris erit, aquam. id facitō
cotidie mane. nolitō multum dare, nē pertaedescat, utī
possit porro libenter esse. ad eundem modum uiro et 
mulieri et puero dato. 
nunc dē illis, quibus aegre lotium it quibusque substillum est. sumitō brassicam,
coicitō in aquam feruentem, coquitō paulisper, utī subcruda siet;
posteā aquam dēfunditō nōn omnem. eō 
additō oleum bene et salem et cumini paululum, īnferuefacitō paulisper;
posteā inde iusculum frigidum sorbere et ipsam brassicam esse, utī quam prīmum excoquatur: cotidie id facitō.


dē brassica pythagorea: quid in ea boni sit salubritatisque. 
principium tē cognoscere oportet, quae genera brassicae sint et cuius modi naturam habeant. 
omnia ad salutem temperat commoetatque sese semper: cum 
calore arido simul umida et dulci et amaro et acris:
sed quae uocatur septemfolia, 
in commixturam natura omnia haec habet brassica. 
nunc, utī cognoscās naturam earum, prima est leuis quae nominatur: 
ea est grandis, latis foliis, caule magno, ualidam habet naturam 
et uim magnam habet.
altera est crispa, apiacon
uocatur: haec est natura et aspectu bona, 
ad cūrationem ualidior est quam quae supra scripta est. et
item est tertia, quae lenis uocatur, minutis caulibus, 
tenera, et acerrima omnium est istarum, tenui suco,
uehementissima: et prīmum scito, dē omnibus brassicis 
nulla est illius modi medicamento. 
ad omnia uulnera,
tumores eam contritam imponito: haec omnia ulcera 
purgabit sanaque faciet sine dolore; eadem tumida concoquit, 
eadem erumpit, 
eadem uulnera putida canceresque purgabit sanosque faciet quod medicamentum facere
nōn potest. uerum, prius quam id imponas, aqua calida 
multa lauato: posteā bis in diē contritam imponito: ea 
omnem putorem adimet. cancer ater, is olet et saniem 
spurcam mittit, albus purulentus est, sed fistulosus et 
subtus suppurat sub carne:
in ea uulnera huiusce
modi terās brassicam: sanum faciet; optima est 
ad huiusce modi uulnus. et luxatum sī quod est, bis diē 
aqua calida foueto, brassicam tritam opponito: citō
sanum faciet; bis diē id opponito: dolores auferet. et sī
quid contusum est, erumpet; brassicam tritam opponito: 
sanum faciet. et sī quid in mammis ulceris natum et carcinoma, 
brassicam tritam opponito: sanum faciet. 
et sī ulcus acrimoniam eius ferre nōn poterit, 
farinam hordeaceam misceto, ita opponito: 
huiusce modi ulcera omnia 
haec sanum faciet, quod aliud medicamentum facere 
nōn potest neque purgare. et puero et puellae sī ulcus
erit huiusce modi, farinam hordeaceam addito. et sī 
uoles eam cōnsectam, lautam, siccam, sale aceto sparsam 
esse, salubrius nihil est: 
quō libentius edis, aceto
mulso spargito; lautam, siccam et rutam, coriandrum 
sectam sale sparsam paulo libentius edes. id bene faciet et 
mali nihil sinet in corpore cōnsistere et aluum bonam faciet. 
sī quid antea mali intus erit, omnia sana faciet, et dē
capite et dē oculis omnia deducet et sanum faciet. hanc 
mane esse oportet ieiunum. 
et sī bilis atra est et sī
lienes turgent et sī cor dolet et sī iecur aut pulmones 
aut praecordia: uno uerbo, omnia sana faciet, et intro 
quae dolitabunt. eodem silpium inradito: bonum est. 
nam uenae omnes, ubi sufflatae sunt ex cibo, nōn possunt
perspirare in toto corpore: inde aliqui morbus nascitur. ubi ex multo cibo aluus nōn it, pro portione brassica sī 
uteris (id ut tē moneo), nihil istorum usu ueniet morbis. 
uerum morbum articularium nulla res tam purgat, 
quam brassica cruda (sī edes concisam et rutam et
coriandrum concisam siccam et sirpicium inrasum) 
et brassica ex aceto oxymeli et sale sparsa. 
haec
sī uteris, omnis articulōs poteris experiri. nullus
sumptus est: et, sī sumptus esset, tamen ualetudinis 
caussa experirus. hanc oportet mane ieiunum esse. 
īnsomnis uel sī quis est seniosus, hac eadem
cūratione sanum facies. uerum assam brassicam et unctam
caldam, salis paulum dato homini ieiuno: quam plurimum ederit, tam citissime sanus fiet ex eō morbo. 
tormina quibus molesta erunt, sīc facitō: brassicam
macerato bene, posteā in aulam coicito, deferuefacitō
bene. ubi cocta erit bene, aquam dēfunditō; eō additō
oleum bene et salis paululum et cuminum et pollinem 
polentae. posteā ferue bene facitō: ubi feruerit, in catinum indito; dato edit, sī poterit, sine pane: sī nōn, dato 
pane purum ibidem madefaciat. et sī febrim nōn habebit, dato uīnum atrum bibat: citō sanus fiet.
et hoc
sī quando usus uenerit, quī debilis erit, haec res sanum 
facere potest: brassicam edit ita utī s. s. e. et, hoc amplius, 
lotium cōnseruato eius quī brassicam essitarit: id 
calfacito, eō hominem demittito; citō sanum faciet hac
cūra: expertum hoc est. item puerōs pusillōs sī laues eō
lotio, numquam debiles fient. et quibus oculi parum clari 
sunt, eō lotio inunguito: plus uidebunt. sī caput aut 
ceruices dolent, eō lotio caldo lauito: desinent dolere. 
et sī mulier eō lotio locōs fouebit, numquam mēnses
seri fient; et fouere sīc oportet: ubi in scutra feruefeceris, 
sub sellam supponitō pertusam: eō mulier adsidat, operito,
circum uestimenta eam dato. 
  brassica erratica maximam uim habet. eam arfacere et conterere 
  oportet bene minutam. sī quem purgare uoles, pridie nē cenet: mane ieiuno dato brassicam 
tritam, aquae cyathōs IIII. nulla res tam bene purgabit,
neque elleborum neque scamonium, et sine periculo; et
scitō salubrem esse corpori.
quōs diffidās sanōs facere,
facies. quī hac purgatione purgatus erit, sīc eum cūrato:
sorbitione liquida hoc per dies septem dato. ubi esse 
uolet, carnem asininam dato; sī esse nōn uolet, dato 
brassicam coctam et panem, et bibat uīnum lene dilutum, 
lauet raro, utatur unctione. quī sīc purgatus erit, 
diutina ualetudine utetur, neque ullus morbus ueniet 
nisi sua culpa. et sī quis ulcus taetrum uel recēns habebit, 
hanc brassicam erraticam aqua spargito, opponito: 
sanum facies.
et sī fistula erit, turundam intro trudito; sī turundam nōn recipiet, diluito, 
inditō in uesicam, eō calamum alligato, ita premito, in fistulam introeat:
ea res sanum faciet cito. et ad omnia ulcera uetera et noua contritam cum melle opponito: sanum
faciet. 
et sī polypus in naso intro erit, brassicam erraticam aridam tritam in malam conicitō
et ad nasum admoueto, ita subducitō susum animam quam plurimum
poteris: in triduo polypus excidet; et, ubi exciderit, 
tamen aliquot dies idem facitō, ut radices polupi persanās facias. 
auribus sī parum audies, teritō cum uino
brassicam, sucum exprimito, in aurem intro tepidum 
īnstillato: citō tē intelleges plus audire. depetigini
psoricae brassicam opponito: sanam faciet et ulcus nōn 
faciet.
CLXVI aluum deicere hòc modò oportet 
  aluum deicere hòc modò oportet: sī uis bene
tibi deicere, sume tibi ollam, additō eō aquae sextariōs sex
et eō additō ungulam dē perna; sī ungulam nōn
habēbis, additō dē perna frustum p. s quam minime
pingue. ubi iam coctum incipit esse, eō additō brassicae
coliculōs duos, betae coliculōs II cum radice sua, feliculae pullum,
herbae mercurialis nōn multum, mitulorum L. II, 
piscem capitonem et scorpionem I, cochleās 
sex et lentis pugillum. 
haec omnia decoquitō usque
ad sextariōs III iuris. oleum nē addideris. indidem
sume tibi sextarium unum tepidum, 
adde uini coi cyathum I, bibe, interquiesce; 
deinde iterum eodem modo, 
deinde tertium: purgabis tē bene. et sī uoles īnsuper
uīnum coum mixtum bibere, licebit bibas. ex iis tot 
rebus quod scriptum est unum, quod eōrum uis, aluum 
deicere potest. uerum ea re tot res sunt, utī bene deicias, et suaue est. 
CLXVII intertrigini remedium sī uia ibis 
  intertrigini remedium. in uiam cum ibis, 
  apsinthi pontici surculum sub anulo habeto. 
CLXVIII luxum ut excantes 
  luxum sī quod est, hac cantione sanum fiet. 
  harundinem prende tibi uiridem p. IIII aut quinque longam, 
mediam diffinde, et duo homines teneant ad coxendices. 
incipe cantare :
motās uaeta daries dardares astataries dissunapiter, 
usque dum coeant. ferrum īnsuper iactato. ubi coierint 
et altera alteram tetigerint, id manu prehende et dextera sinistra praecide; 
ad luxum aut ad fracturam alliga: sanum fiet. 
et tamen cotidie cantato †et luxato† uel hòc modò: 
huat haut haut istasis tarsis ardannabou dannaustra. 
CLXIX asparagus quō modo seratur 
  asparagus quō modo seratur. locum subigere oportet bene, 
  quī habeat umorem, aut locō crasso. ubi erit 
subactus, areās facitō, ut possis dextra sinistraque sarire, 
runcare, nē calcetur. cum areās deformabis, interuallum facitō inter areās semipedem latum in omnes partes. 
deinde serito, ad lineam palo grana bina aut terna 
demittitō et eodem palo cauum terrae operito. deinde
supra areās stercus spargitō bene. seritō secundum aequinoctium uernum.
ubi erit natum, herbās crebro
purgato cauetoque nē asparagus una cum herba uellatur. 
quō annō seueris, sum stramentis per hiemem operito, 
nē praeuratur; deinde primo uere aperito, saritō runcatoque; post annum tertium, quam seueris, incendito
uere primo. deinde nē ante sarueris, quam asparagus natus erit, nē in sariendo radices laedas. 
tertiō aut quārtō
annō asparagum uellitō ab radice: nam sī defringes,
stirpes fient et intermorientur; usque licebit uellas, donicum in semen uideris ire. 
semen maturum fit ad autumnum. ita, cum sumpseris semen, incendito, 
et, cum coeperit asparagus nasci, saritō et stercorato. post annōs
VIII aut nouem, cum iam est uetus, digeritō et in quō
locō posturus eris terram bene subigitō et stercerato.
deinde fossulās facitō, quā radices asparagi demittas.
interuallum sit nē minus pedes singulōs inter radices
asparagi. euellito, sīc circumfodito, ut facile uellere 
possis: caueto nē frangatur. stercus ouillum quam plurimum fac ingeras: 
id est optimum ad eam rem; aliut stercus herbās creat. 
CLXX salsura pernarum ofellae puteolanae 
  salsura pernarum, ofellae puteolanae. pernās sallire sīc oportet in dolio aut in seria: 
  cum pernās emeris, ungulās earum praecidito. salis romaniēnsis moliti in 
singulās semodiōs. in fundo dolii aut seriae sale sternito:
deinde pernam ponito, cutis deosum spectet, sale obruitō totam.
deinde alteram īnsuper ponito: eodem
modo obruito, caueto nē caro carnem tangat. ita omnes 
obruito. ubi iam omnes composueris, sale īnsuper obrue, 
nē caro appareat: aequale facitō. ubi iam dies quinque 
in sale fuerint, eximitō omnis cum suō sale: quae tum
summae fuerint, imās facitō eodemque modo obruitō et
componito. 
post diem omnino XII pernās eximito
et salem omnem detergeto et suspenditō in uento biduum;
diē tertiō extergitō spongea bene, perunguitō oleō,
suspenditō in fumo biduo. tertiō diē demito, perunguitō oleō et aceto commixto,
suspenditō in carnario: nec tinia nec uermes tangent.