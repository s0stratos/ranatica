
est interdum praestare
    [mercaturis rem quaerere
        [nisi tam periculosum siet]
    (et item fenerari
        [sì tam honestum siet])

maiores nostri sic habuerunt
    (et ita in legibus posiuerunt
        [furem dupli condemnari
        (feneratorem quadrupli)])

    [quanto $peiorem$ ciuem exìstimàrint feneratorem [quam furem]]
hinc licet exìstimàre

et uirum bonum
    [quom laudabant]
$ita$ laudabant

bonum agricolam (bonumque colonum)

[amplissime laudàrì] exìstimàbatur _ [qui ita laudàbatur].

mercatorem autem strenuum (studiosumque) rei quaerendae exìstimò
(uerum {ut supra dixi} periculosum (et calamitosum))

at ex agricolis et uiri fortissimi (et milites strenuissimi) gignuntur
(maximeque pius quaestus (stabilissimusque) consequitur)
(minimeque inuidiosus)
(minimeque male cogitantes sunt [qui in eo studio occupati sunt])

nunc {ut ad rem redeam} [quod promisi institutum] principium hoc erit.

quò modo agrum emi (pararique) oporteat

    [*praedium* quom parare cogitabis]
$sic$ in animo habeto
    [uti ne cupide emas
    (neue opera tua parcas [uisere])
    (et ne satis habeas [semel circumire])]

    [quotiens ibis]
$totiens$ magis placebit [quod bonum erit].

    [*uicini* quò pactò niteant]
$id$ animum aduertito.

in bona regione [bene nitere] oportebit.

et uti eo introeas (et circumspicias)
uti [inde exire] possis.

uti bonum caelum habeat

ne calamitosum siet.

solo bono sua uirtute ualeat.

[sì poteris] sub radice montis siet (in meridiem spectet) (loco salubri)

operariorum copia siet (bonumque aquarium) (oppidum ualidum prope siet)

[sì aut mare aut amnis [quà naues ambulant] (aut uia bona (celebrisque))]

(siet in his agris [qui nòn saepe dominos mutant
(qui in his agris praedia uendiderint [quos pigeat [uendidisse]])])

(uti bene aedificatum siet)

caueto [alienam disciplinam temere contemnas].

dè domino bono colono (bonoque aedificatore) melius emetur.

    [*ad uillam* cum uenies]
uideto [uasa torcula (et dolia multa)ne sient]

    [ubi nòn erunt]
scito pro ratione fructum esse

[*instrumenti* ne magni siet]
loco bono siet.

uideto quam minimi instrumenti sumptuosusque ager ne siet.

scito idem agrum quod hominem, 
quamuis quaestuosus siet, sì sumptuosus erit, relinqui nòn multum. 

praedium quod prìmum siet, sì me rogabis, sic dicam: 
dè omnibus agris optimoque loco iugera agri centum, 
uinea est prima, uel sì uino multo est; 
secundo loco hortus irriguus; 
tertiò salictum; 
quàrtò oletum; 
quīntō pratum;
sexto campus frumentarius; 
septimo silua caedua; 
octauo arbustum; 
nono glandaria silua. 

- patris familiae officia 
 
pater familias, 
ubi ad uillam uenit, 
ubi larem familiarem salutauit, 
fundum eodem diè, sì potest, circumeat; 
sì nòn eodem diè, at postridie. 

ubi cognouit, 
quò modo fundus cultus siet, 
operaque quae facta infectaque sient, 
postridie eius diei uilicum uocet, 
roget quid operis siet factum, 
quid restet, 
satisne temperi opera sient confecta, 
possitne quae reliqua sient conficere, 
et quid factum uini, frumenti aliarumque rerum omnium. 

ubi ea cognouit, 
rationem inire oportet operarum, dierum. 
sì ei opus nòn apparet, 
dicit uilicus sedulo se fecisse, 
seruos nòn ualuisse, 
tempestates malas fuisse, 
seruos aufugisse, 
opus publicum effecisse. 

ubi eas aliasque causas multas dixit, 
ad rationem operum operarumque uilicum reuoca.
 
cum tempestates pluuiae fuerint, 
quae opera per imbrem fieri potuerint: 
dolia lauari, 
picari, 
uillam purgari, 
frumentum transferri, 
stercus foras efferri, 
stercilinum fieri, 
semen purgari, 
funes sarciri, 
nouos fieri, 
centones, cuculiones familiam oportuisse sibi sarcire;
 
per ferias potuisse 
fossas ueteres tergeri,
uiam publicam muniri, 
uepres recidi, 
hortum fodiri, 
pratum purgari, 
uirgas uinciri, 
spinas runcari, 
expinsi far, 
munditias fieri; 

cum serui aegrotarint, 
cibaria tanta dari nòn oportuisse.

ubi cognita aequo animo sint 
quae reliqua opera sint, curare uti perficiantur. 

rationes putare argentariam, frumentariam, 
pabuli causa quae parata sunt; 

rationem uinariam, oleariam, quid uenierit, quid exactum siet, 
quid reliquum siet, 
quid siet quod ueneat; 
quae satis accipiunda sint, 
satis accipiantur; 

reliqua quae sint, uti compareant. 

sì quid desit in annum, uti paretur; 
quae supersint, ut ueneant; 
quae opus sint locato, locentur; 
quae opera fieri uelit et quae locari uelit, 
uti imperet et ea scripta relinquat. 

pecus consideret.

- auctionem uti faciat 

auctionem uti faciat: 
uendat oleum, sì pretium habeat; 
uinum, frumentum quod supersit, uendat; 
boues uetulos, armenta delicula, oues deliculas, 
lanam, pelles, plostrum uetus, ferramenta uetera, 
seruum senem, seruum morbosum, 
et sì quid aliut supersit, uendat. 

patrem familias uendacem, nòn emacem esse oportet.
 
- prima adolescentia agrum conserere oportet
 
prima adulescentia patrem familiae agrum conserere studere oportet; 
aedificare diu cogitare oportet, 

conserere cogitare nòn oportet, sed facere oportet. 

ubi aetas accessit ad annòs XXXVI, tum aedificare oportet, 
sì agrum consitum habeas. 

ita aedifices, ne uilla fundum quaerat.
 
- uillam rusticam uti aedificatam habeat 

patrem familiae uillam rusticam bene aedificatam habere expedit, 
cellam oleariam, uinariam, dolia multa, 
uti lubeat caritatem expectare: 
et rei et uirtuti et gloriae erit. 

torcularia bona habere oportet, ut opus bene effici possit. 

olea ubi lecta siet, oleum fiat continuo, ne corrumpatur. 

cogitato quot annis tempestates magnas uenire et oleam deicere solere: 

sì cito sustuleris et uasa parata erunt, 
damni nihil erit ex tempestate et oleum uiridius et melius fiet. 

sì in terra et tabulato olea nimium diu erit, putescet, oleum fetidum fiet; 

ex quauis olea oleum uiridius et bonum fieri potest, sì temperi facies. 

in iugera oleti CXX uasa bina esse oportet, 
sì oletum bonum beneque frequens cultumque erit; 

trapetos bonos priuos impares esse oportet, 
sì orbes contriti sient, ut commutare possis; 

funes loreos priuos, 
uectes senos, 
fibulas duodenas, 
medipontos priuos loreos
trochileas graecanicas 

binis funibus sparteis ducant 

orbiculis superioribus octonis, 
inferioribus senis 
citius duces; 

sì rotas uoles facere, tardius ducetur, sed minore labore.

 
- bubilia uti bene aedificata habeas 

bubilia bona, 
bonas praesepis faliscas clatratas: 
clatros interesse oportet pede: 
sì ita feceris, pabulum boues nòn eicient. 

uillam urbanam pro copia aedificato. 

in bono praedio sì bene aedificaueris bene posiueris, 
ruri sì recte habitaueris, 
libentius et saepius uenies, 
fundus melior erit, minus peccabitur, 
fructi plus capies. 

frons occipitio prior est. 

uicinis bonus esto: 
familiam ne siueris peccare. 

sì te libenter uicinitas uidebit, facilius tua uendes, 
operas facilius locabis, 
operarios facilius conduces; 
sì aedificabis, operis, iumentis, materie adiuuabunt;
sì quid bona salute usus uenerit, benigne defendent.

- uilici officia 

haec erunt uilici officia: 
disciplina bona utatur.

feriae seruentur. 

alieno manum abstineat, sua seruet diligenter. 

litibus familia supersedeat: 
sì quis quid deliquerit, pro noxa bono modo uindicet. 

[*familiae* male ne sit 
(ne algeat)
(ne esuriat)] 
opere bene exerceat

facilius malo et alieno prohibebit. 
uilicus, sì nolet male facere, nòn faciet; 
sì passus erit, dominus impune ne sinat esse. 

pro beneficio gratiam referat, 
ut aliis recte facere libeat. 

uilicus ne sit ambulator; sobrius siet semper; 
ad cenam nequo eat. 
familiam exerceat: 
consideret quae dominus imperauerit fiant. 
ne plus censeat sapere se quam dominum. 

amicos domini, eòs habeat sibi amicos. 
cui iussus siet, auscultet. 
rem diuinam nisi compitalibus in compito aut in foco ne faciat iniussu domini 
credat nemini: 
quod dominus crediderit, exigat. 

satui semen, cibaria, far, uinum, oleum mutuum dederit nemini. 

duas aut tres familias habeat, 
unde utenda roget et quibus det, praeterea nemini. 

rationem cum domino crebro putet.
 
operarium mercenarium politorem diutius eundem ne habeat diè. 
ne quid emisse uelit insciente domino, neu quid dominum celauisse uelit. 

parasitum ne quem habeat. haruspicem, augurem, 
hariolum, chaldaeum ne quem consuluisse uelit. 

segetem ne defrudet: nam id infelix est. 
opus rusticum omne curet uti sciat facere, 
et id faciat saepe, dum ne lassus fiat: 

sì fecerit, 
scibit in mente familiae quid sit, 
et illi animo aequiore facient. 

sì hoc faciet, 
minus libebit ambulare et ualebit rectius et dormibit libentius. 

primus cubitu surgat, 
postremus cubitum eat: 

prius uillam uideat clausa uti siet 
et uti suo quisque loco cubet 
et uti iumenta pabulum habeant.
 
boues maxima diligentia curatos habeto. 

bubulcis opsequito partim, 
quò libentius boues curent. 

aratra uomeresque facito uti bonos habeas. 

terram cariosam 
caue ne ares, 
neue plostrum neue pecus impellas:

sì ita nòn caueris, quò impuleris, 
triennii fructum amittes.

pecori et bubus diligenter substernatur, 
ungulae curentur; 

scabiem pecori et iumentis caueto: 
id ex fame et sì impluit fieri solet. 

opera omnia mature conficias face; 

nam res rustica sic est: 
sì unam rem sero feceris, omnia opera sero facies. 

stramenta sì deerunt, 
frondem iligneam legito; 

eam substernito ouibus bubusque. 

stercilinum magnum stude ut habeas; 

stercus sedulo conserua: 
cum exportabis, purgato et comminuito: 
per autumnum euehito. 

circum oleas autumnitate ablaqueato et stercus addito. 

frondem populneam, ulmeam, querneam caedito per tempus: 
eam condito nòn peraridam, pabulum ouibus. 

item fenum cordum, 
sicilimenta dè prato, ea arida condito. 

post imbrem autumnum, 
rapinam, pabulum lupinumque serito.

VIII agrum quibus locis conseras 
  agrum quibus locis conseras, sic obseruari oportet.
ubi ager crassus et laetus est sine arboribus, eum agrum 
frumentarium esse oportet. idem ager, sì nebulosus est, 
rapa, raphanos, milium, panicum, id maxime seri oportet. 
in agro crasso et caldo oleam conditiuam, radium maiorem, sallentinam, orcitem, poseam, sergianam, colminianam, albicerem: quam earum in iis locis 
optimam dicent esse, eam maxime serito. hoc genus 
oleae in XXV aut in XXX pedes conserito. 
ager
oleto conserundo, qui in uentum fauonium spectabit 
et soli ostentus erit: alius bonus nullus erit. qui ager 
frigidior et macrior erit, ibi oleam licinianam seri oportet; sin in loco crasso aut calido seueris, hostus nequam
erit et ferundo arbor peribit et muscus ruber molestus 
erit. 
circum coronas et circum uias ulmos serito et
partim populos, uti frondem ouibus et bubus habeas, et 
materia, sì quò opus sit, parata erit. sicubi in iis 
locis ripae aut locus umectus erit, ibi cacumina populorum serito et harundinetum. id hoc modo serito: bipalio uortito; ibi oculos arundinis pedes ternos alium 
ab alio serito; ibi corrudam serito, unde aspargi fiant. 
nam conuenit harundinetum cum corruda, eo quia
foditur et incenditur et umbram per tempus habet. salicem graecam circum harundinetum serito, uti siet qui 
uineam alliges. uineam quò in agro conseri oportet, sic 
obseruato: qui locus uino optimus dicetur esse et ostentus soli, aminnium minusculum et geminum, eugeneum, heluolum minusculum conserito; qui locus 
crassus erit aut nebulosior, ibi aminnium maius aut 
murgentinum, apicium, lucanum serito; ceterae uites, 
miscellae maxime, in quemuis agrum conueniunt.
IX dè fundo suburbano 
  fundum suburbanum arbustum maxime conuenit habere: et ligna et uirgae uenire possunt, et domino erit qui utatur. in eodem fundo suum quidquid 
conseri oportet: uitem compluariam, aminnium minusculum uino et maius et apicium:
eae
in olla in uinaceis conduntur: eadem in sapa, in 
musto, in lora recte conduntur. quas suspendas duracinas aminneas maiores uel ad fabrum ferrarium 
pro passis ea recte seruantur.
poma, mala strutea,
cotonea, scantiana, quiriniana, item alia conditiua, mala 
mustea et punica (eo lotium suillum aut stercus ad radicem addere oportet, uti pabulum malorum fiant), 
pira uolaema, aniciana et sementiua (haec conditiua
in sapa bona erunt), tarentina, mustea, cucurbitiua, 
item alia genera quam plurima poteris serito aut inserito. oleas orchites, posias: eae optime conduntur uel 
uirides in muria uel in lentisco contusae; uel orchites,
ubi nigrae erunt et siccae, sale confriato dies V: postea 
salem excutito, in sole ponito biduum, uel sine sale in 
defrutum condito. sorua in sapa condere uel siccare: 
arida facias; item pira facias. 
X ficos quò loco seras 
  ficos mariscas in loco cretoso et aperto serito; africanas et herculaneas, sacontinas, hibernas, tellanas 
atras pediculo longo: eas in loco crassiore aut stercorato serito. pratum sì irrigiuum habebis, sì nòn 
erit siccum, ne fenum desiet, summittito.
sub urbe
hortum omne genus, coronamenta omne genus, bulbos 
magaricos, murtum coniugulum et album et nigrum, 
loream delphicam et cypream et siluaticam, nuces caluas, abellanas, praenestinas, graecas: haec facito uti
serantur. fundum urbanum, et qui eum fundum solum 
habebit, ita paret itaque conserat, uti quam sollertissimum habeat. 
XI salicta locis aquosis 
  salicta locis aquosis, umectis, umbrosis, propter
amnes, ibi seri oportet: et id uideto uti aut domu 
opus siet aut ut uendere possit. prata irrigiua, sì 
aquam habebis, id potissimum facito; sì aquam nòn habebis, sicca quam plurima facito. hoc est praedium quod, ubi uis, expedit facere. 
XII quò modo oletum agri iugera CCXL instruere oporteat 
  quò modo oletum agri iugera CCXL instruere
oporteat. uilicum, uilicam, operarios quinque, bubulcos III, asinarium I, subulcum I, opilionem I: 
summa h. XIII. boues trinos, asinos ornatos clitellarios, qui stercus uectent, tris, asinum molarium
I, oues C. 
uasa olearia instructa iuga quinque,
ahenum quod capiat .q. XXX, operculum aheni, uncos ferreos III, urceos aquarios III, infidibula II, 
ahenum quod capiat .q. V, uncos III, labellum pollulum 
I, amphoras olearias II, urnam quinquagenariam
unam, trullas tris, situlum aquarium I, peluim I, 
matellionem, trullium, scutriscum, matellam, nassiternam, trullam, candelabrum, sextarium, 
plostra maiora III, aratra cum uomeribus VI, iuga 
cum loris ornata III, ornamenta bubus VI;
sirpicem
I, crates stercerarias IIII, sirpeas stercerarias 
III, semuncias tres, instrata asinis III; ferramenta: 
ferreas VIII, sarcula VIII, palas IIII, rutra V, 
rastros quadridentes II, falces fenarias †.n. III†,
stramentarias V, arborarias V, securis III, cuneos 
III, fistulam farrariam I, forpicis duas, rutabulum I, 
foculos II; 
dolia olearia C, labra XII, dolia quò
uinacios condat X, amurcaria X, uinaria X, frumentaria XX, lupinarium I, serias X, labrum eluacrum 
unum, solium I, labra aquaria II, opercula doliis seriis 
priua; molas asinarias unas et trusatilis unas, hispaniensis unas, molilia III, abacum I, orbes aheneos II, mensas 
II, scamna magna III, scamnum in cubiculo I, scabilla III, sellas IIII, solia duo, 
lectum in cubiculo
I, lectos loris subtentos IIII et lectos III; pilam 
ligneam I, fullonicam I, telam iogalem I, pilas II, pilum fabarium I, farrearium I, seminarium I, qui 
nucleos succernat I, modium unum, semodium unum,
culcitas VIII, instragula octo, puluinos XVI, operimenta X, mappas III, centones pueris VI. 
XIII quò modo uiniae iug. C instituere oporteat 
  quò modo uiniae iug. C instituere oporteat. uilicum, uilicam, operarios X, bubulcum I, asinarium 
I, salictarium I, subulcum I: summa homines XVI. 
boues II, asinos plostrarios II, asinum molarium I. 
uasa torcula instructa III, dolia, ubi quinque uindemiae esse possint culleum DCCC, dolia, ubi uinaceos 
condat, XX, 
frumentaria XX, opercula doliorum et
tectaria priua, urnas sparteas sex, amphoras sparteas IIII, infidibula II, cola uitilia III, cola qui florem 
demant III, urceos mustarios X; plostra II, aratra 
II, iugum plostrarium I, iugum †uinarium† I, iugum
asinarium I, orbem aheneum I, molile I; aheneum 
quod capiat culleum I, operculum aheni I, uncos 
ferreos III, ahenum coculum quod capeat culleum, 
urceos aquarios II, nassiternam I, peluim I,
matellionem I, trulleum I, situlum aquarium I, 
scutriscum, trullam, candelabrum, matellam, lectos 
IIII, scamnum I, mensas II, abacum I, arcam uestiariam I, armarium promptarium I, scamna longa
VI, rotam aquariam I, modium praeferratum I, 
semodium I, labrum eluacrum I, solium, labrum lupinarium I, serias X; 
ornamenta bubus, ornamenta
asinis instrata III, semuncias III, sportas faecarias III, 
molas asinarias III, molas unas trusatilis; ferramenta: 
falces sirpiculas V, falces siluaticas VI, arborarias 
III, secures V, cuneos IIII, uomeres, ferreas X,
palas VI, rutra IIII, rastros quadridentes II, crates 
stercorarias IIII, sirpiam stercorariam I, faculas uiniaticas XL, faculas rustarias X, 
foculos II, forpices II, rutabulum; corbulas amerinas XX, quala 
sataria uel alueos XL, palas ligneas XL, luntris II, 
culcitas IIII, instragula IIII, puluinos VI, operimenta VI, mappas III, centones pueris VI.

XIV quomodo uasa torcula V iuga instruere oporteat 
  in torcularium quae opus sunt uasis quinis: prela
temperata V, superuacanea III, suculas V, superuacaneam I, funes loreos V, subductarios V, melipontis 
V, trochlias X, capistra V, assercula ubi prela 
sita sient V, serias III, uectes XL, fibulas XL constibilis ligneas, qui arbores comprimat sì dishiascent, 
et cuneos VI, trapetos V, cupas minusculas X, alueos 
X, palas ligneas X, rutra ferrea quinque. 
XV quò modo torcularium et cellam oleariam parare 
oporteat 
  in torcularium in usu quod opus est: urceum,
ahenum I quod capiat q. V, uncos ferreos III, orbem aheneum I, molas, cribrum I, incerniculum I, 
securim I, scamnum I, seriam uinariam I, clauem 
torculari I, lectum stratum ubi duo custodes liberi
cubent (tertius seruus una cum factoribus uti cubet), 
fiscinas nouas, ueteres, epidromum, puluinum, lucernas, corium I, craticulas duas, carnarium I, scalas 
unas. 
XVI in cella olearia quae opus sint 
  in cellam oleariam haec opus sunt: dolia olearia,
opercula, labra olearia XIIII, concas maioris II et 
minoris II, trullas aheneas tris, amphoras olearias 
II, urceum aquarium I, urnam quinquagenariam I, 
sextarium olearium I, labellum I, infidibula II,
spongeas II, urceos fictiles II, urnales II, trullas 
ligneas II, claues cum clostris in cellas II, trutinam I, 
centumpondium inerctum I et pondera cetera. 
XVII uillam aedificandam sì locabis 
  uillam aedificandam sì locabis nouam ab solo, faber
haec faciat oportet: parietes omnes, uti iussitur, calce 
et caementis, pilas ex lapide angulari, tigna omnia quae 
opus sunt, limina, postes, iugumenta, asseres, fulmentas, praesepis bubus hibernas aestiuas faliscas,
equile, cellas familiae, carnaria III, orbem, ahenea
II, haras X, focum, ianuam maximam et alteram quam 
uolet dominus, fenestras, clatros in fenestras maioris 
lumina sex bipedalis X, scamna III, sellas V, telas 
iogalis duas, luminaria VI, paullulam pilam ubi
triticum pinsat I, fulloniam I, antepagmenta, uasa 
torcula II. 
hae rei materiem et quae opus sunt dominus praebebit et ad opus dabit: serram I, lineam I 
(materiam dumtaxat succidet dolabit secabit facietque 
conductor), lapidem, calcem, harenam, aquam, paleas, 
terram unde lutum fiat. sì dè caelo uilla tacta siet, dè ea re
u. b. a. uti fiat. huic operi pretium ab domino bono, 
qui bene praebeat quae opus sunt et nummos fide bona 
soluat in tegulas singulas II. 
id tectum sic numerabitur: tegula integra quae erit; quae nòn erit (unde quarta 
pars aberit), duae pro una; conliciares quae erunt, pro 
binis putabuntur; uallus quot erunt, in singulas quaternae numerabuntur.
  uilla lapide calce: fundamenta supra terram pede; ceteros parietes ex latere; iugumenta et antepagmenta, 
quae opus erunt, indito. 
cetera lex uti uilla ex calce
caementis. pretium in tegulas singulas: n. s. 
loco salubri bono domino haec quae supra pretia posita 
sunt; ex signo manipretium erit. loco pestilenti, ubi 
aestate fieri nòn potest, bono domino pars quarta
preti accedat. 
XVIII dè maceriis aedificandis 
  macerias ex calce caementis silice. uti dominus omnia ad opus praebeat, altam p. V et columen p. I, 
crassam p. Is, longam p. XIV, et uti sublinat 
locari oportet. parietes uillae sì locet in p. C (id est 
p. X quoquouersum), libellis in ped. V et perticam
I p. uic. n. X. sesquipedalem parietem dominus fundamenta faciat et ad opus praebeat: calcis in p. singulos 
longitudinem opus est modium unum, arenae modios 
duos. 
XIX calcem partiario locandam 
  calcem partiario coquendam qui dant, ita datur:
perficit et coquit et ex fornace calcem eximit calcarius 
et ligna conficit ad furnacem; dominus lapidem, ligna 
ad fornacem, quod opus siet, praebet. 
XX materies quid anni tempestiua sit 
  robus materies, item ridica, ubi solstitium fuerit,
ad brumam semper tempestiua est; cetera materies 
quae semen habet, cum semen maturum habet, tum 
tempestiua est; quae materies semen nòn habet, cum 
glubebit, tum tempestiua est. * eo quia semen uiride
et maturum habet (id semen dè cupresso, dè pino 
quiduis anni legere possis), item quiduis anni matura 
est et tempestiua. 
ibidem sunt nuces bimae (inde semen excidet) et anniculae: eae, ubi prìmum incipiunt 
hiascere, tum legi oportet: per sementim prìmum incipiunt maturae esse, postea usque adeo sunt plus 
menses VIII. hornotinae nuces uirides sunt. ulmus,
cum folia cadunt, tum iterum tempestiua est. 
XXI torcularium sì aedificare uoles 
  torcularium sì aedificare uoles quadrinis uasis uti
contra ora sient, ad hunc modum uasa componito: 
arbores crassas p. II, altas p. VIIII cum cardinibus; 
foramina longa p. III s, exculpta digit. VI; 
ab
solo foramen prìmum p. I s; inter arbores et parietes p. II; inter II arbores p. I; arbores 
ad stipitem prìmum derectos p. XVI (stipites crassi 
p. II, alti cum cardinibus p. X); suculam praeter cardines p. VIIII; prelum longum p. XXV; inibi lingulam p. IIs. pauimentum binis uasis cum canalibus duobus p. XXXII, II trapetibus locum dextra sinistra 
pauimentum p. XX; inter binos stipites uectibus locum 
p. XXII;
alteris uasis exaduersum ab stipite extremo ad parietem qui pone arbores est p. XX. summa 
torculario uasis quadrinis: latitudine p. LXVI, longitudine p. LII. inter parietes, arbores ubi statues, fundamenta bona facito alta p. V: inibi lapides silices;
totum forum longum ped. V, latum p. IIs, crassum 
p. Is: 
ibi foramen pedicinis duobus facito, ibi arbores pedicino in lapide statuito. inter duas arbores quod 
loci supererit, robore expleto: eo plumbum infundito. 
superiorem partem arborum digitos VI altam facito 
siet: eo capitulum robustum indito.
uti siet stipites
ubi stent, fundamenta p. V facito: ibi silicem longum 
p. IIs, latum p. IIs, crassum p. Is, planum statuito; ibi stipites statuito, item alterum stipitem statuito. 
insuper arbores stipitesque trabem planam imponito, latam p. II, crassam p. I, longam p. XXXVII: uel 
duplices indito, sì solidas nòn habebis. sub eas trabes, 
inter canalis et parietes extremos, ubi trapeti stent, trabeculam pedum XXIIIIs imponito sesquipedalem aut 
binas pro singulis eo supponito.
in iis trabeculis
trabes, quae insuper arbores stipites stant, collocato; in 
iis tignis parietes extruito iungitoque materiae, uti oneris satis habeat. aram ubi facies, pedes V fundamenta 
alta facito, lata p. VI; aram et canalem rutundam
facito latam p. IIIIs; 
ceterum pauimentum totum
fundamenta p. II facito. fundamenta prìmum festucato; postea caementis minutis et calce harenato semipedem unumquodque corium struito. pauimenta ad hunc 
modum facito: ubi libraueris, dè glarea et calce harenato prìmum corium facito: id pilis subigito; idem alterum corium facito: eo calcem cribro subcretam indito 
alte digitos duo, ibi dè testa arida pauimentum struito: 
ubi structum erit, pauito fricatoque, uti pauimentum 
bonum siet.
arbores stipites robustas facito aut pineas. sì trabes minores facere uoles, canalis extra columnam expolito: sì ita feceris, trabes p. XXII longae opus 
erunt. 
orbem olearium latum p. IIII punicanis coagmentis facito: crassum digitos VI facito, subscudes 
iligneas adindito: eas ubi confixeris, clauis corneis occludito. in eum orbem tris catenas indito: eas catenas cum 
orbi clauis ferreis corrigito. orbem ex ulmo aut ex
corylo facito: sì utrumque habebis, alternas indito. 
XXII in uasa uinaria stipites 
  in uasa uinaria stipites arboresque binis pedibus
altiores facito. supra foramina arborum, pedem quaeque uti absiet, unae fibulae locum facito semipedem quoquo uersum. in suculam sena foramina indito: foramen, 
quod prìmum facies, semipedem ab cardine facito: cetera diuidito quam rectissime. 
porculum in media
sucula facito. inter arbores medium quod erit, id ad mediam conlibrato, ubi porculum figere oportebit, uti 
in medio prelum recte situm siet. lingulam cum facies, 
dè medio prelo conlibrato, ut inter arbores bene
conueniat: digitum pollicem laxamenti facito. uectes 
longissimos p. XIIX, secundos ped. XVI, tertios 
p. XV, remissarios p. XII, alteros p. X, tertios 
p. VIII. 
XXIII trapetum quò modo concinnare oporteat 
  trapetum quò modo concinnare oporteat. columellam ferream, quae in miliario stat, eam rectam stare 
oportet in medio ad perpendiculum; cuneis salignis circumfigi oportet bene; eo plumbum effundere. caueat ni 
labet columella: sì mouebitur, eximito; denuo eodem
modo facito, ne se moueat. 
modiolos in orbis oleagineos ex orcite olea facito; eòs circumplumbato; caueto ne laxi sient; in cupam eòs indito. cunicas 
solidas, latas digitum pollicem facito; labeam bifariam 
faciat habeant, quas figat clauis duplicibus, ne cadant. 
XXIV cupam quò modo aedifices 
  cupam facito p. X, tam crassam quam modioli postulabunt, mediam (inter orbis quae conueniat) 
crassam quam columella ferrea erit. eam mediam pertundito, uti in columellam indere possis; eo fistulam 
ferream indito, quae in columellam conueniat et in
cupam. 
inter cupam dextra sinistra pertundito late
digitos primoris IIII, alte digitos primoris III; sub 
cupa tabulam ferream latam quam cupa media erit, 
pertusam figito, quae in columellam conueniat. dextra 
sinistra, foramina ubi feceris, lamnis circumplectito; replicato in inferiorem partem cupae omnis quattuor lamminas; 
dextra sinistra, foramina utrimque secus,
lamminas sub lamminas pollulas minutas supponito: eas inter sese configito, ne foramina maiora fiant, 
quò cupulae minusculae indentur. cupa quà fini in 
modiolos erit, utrimque secus imbricibus ferreis quattuor
dè suo sibi utrimque secus facito qui figas. imbrices 
medias clauulis figito; supra imbrices extrinsecus cupam 
pertundito, quà clauus eat qui orbem cludat. 
insuper
foramen librarium ferreum digitos sex latum indito, pertusum utrimque secus, quà clauus eat. haec omnia eius 
rei causa fiunt, uti ne cupa in lapide conteratur. armillas 
IIII facito, quas circum orbem indas, ne cupa et clauus
conterantur intrinsecus. 
cupam materia ulmea aut
faginea facito. ferrum factum, quod opus erit, uti idem 
faber figat: HS LX opus sunt. †cum† plumbi in 
cupam emito HS IIII. cupam qui concinnet et 
modiolos qui indat et plumbet, operas fabri dumtaxat,
HS VIII: idem trapetum oportet accommodet. summa 
sumptuis: HS LXXII praeter adiutores. 
XXV trapetum quò modo aedifices 
  trapetum hoc modo accommodare oportet: librator 
uti statuatur pariter ab labris; digitum minimum orbem abesse oportet ab solo mortari. orbes cauere oportet 
ne quid mortarium terant. inter orbem et miliarium 
unum digitum interesse oportet; sì plus intererit atque
orbes nimium aberunt, funi circumligato miliarium 
arte crebro, uti expleas quod nimium interest. 
sì orbes
altiores erunt atque nimium mortarium deorsom teret, 
orbiculos ligneos pertusos in miliarium in columella supponito: eo altitudinem temperato. eodem modo latitudinem orbiculis ligneis aut armillis ferreis temperato,
usque dum recte temperabitur. 
  trapetus emptus est in suessano HS CCCC et olei
p. L; composturae HS LX; uectura boum, operas VI, 
homines VI cum bubulcis HS CLXXII; cupam ornatam 
HS LXXII; pro oleò HS XXV: s. s. HS DCCXXVIIII. 
pompeis emptus ornatus HS CCCXXCIIII; uecturam
HS CCXXC; domi melius concinnatur et accommodatur, 
eo sumpti opus est HS LX: s. HS DCCXXIIII. 
sì
orbes in ueteres trapetos parabis, medios crassos p. I 
digitos III, altos p. I, foramen semipedem quoquouorsum. eòs cum aduexeris, ex trapeto temperato. ii 
emuntur ad rufri macerias HS CXXC, temperantur
HS XXX: tantidem pompeis emitur.

XXVI ad uindemiam quae opus sunt ut parentur 
  fac ad uindemiam quae opus sunt ut parentur. uasa 
lauentur; corbulae sarciantur, picentur; dolia, quae opus 
sunt, picentur. quom pluet, quala parentur, sarciantur; far molatur; maenae emantur, oleae caducae salliantur.
uuas miscellas, uinum praeliganeum quod operarii bibant, ubi tempus erit, legito. siccum puriter 
omnium dierum pariter in dolia diuidito. sì opus erit, defrutum indito in mustum dè musto lixiuo coctum: 
partem quadragesimam addito defriti uel salis sesquilibram in culleum. 
marmor sì indes, in culleum libram indito: id indito in urnam. misceto cum musto: 
id indito in doleum. resinam sì indes, in culleum 
musti p. III bene comminuito, indito in fiscellam et 
facito uti in doleo musti pendeat: eam quassato crebro, uti resina condeliquescat. 
indideris defrutum
aut marmor aut resinam, dies XX permisceto crebro, 
tribulato cotidie. tortiuum mustum circumcidaneum 
suo cuique dolio diuidito additoque pariter. 
XXVII uinum graecum quò modo fiat 
  uinum graecum hoc modo fieri oportet: uuas apicias 
percoctas bene legito; ubi delegeris, in eius musti culleum 
aquae marinae ueteris q. II uel salis puri modium: 
eum in fiscella suspendito sinitoque cum musto distabescat. sì heluiolum uinum facere uoles, dimidium heluioli,
dimidium apicii indito, defruti ueteris partem tricesimam addito. quidquid uini defrutabis, partem tricesimam defruti addito. 
XXVIII uina cocta ut seruentur 
  quom uinum coctum erit et quom legetur, facito uti 
seruetur familiae prìmum suisque, facitoque studeas 
bene percoctum siccumque legere, ne uinum nomen perdat. uinaceos cotidie recentis succernito lecto restibus subtento uel cribrum illi rei parato; eòs conculcato in dolia picata uel in lacum uinarium picatum; id bene iubeto oblini, quod des bubus per hiemem; 
indidem, sì uoles, lauito paulatim: erit lorea familiae 
quod bibat. 
XXIX uindemia facta ut uasa torcula subligentur 
  uindemia facta, uasa torcula, corbulas, fiscinas, funis, 
patibula, fibulas iubeto suo quidquid loco condi. dolia 
cum uino bis in diè fac extergeantur, priuasque scopulas in dolia facito habeas illi rei, qui labra doliorum 
circumfrices. ubi erit lectum dies triginta, sì bene deacinata erunt, dolia oblinito. sì uoles dè faece demere uinum, 
tum erit ei rei optimum tempus. 
XXX sementim ut facias 
  sementim facito, ocinum, uiciam, fenum graecum, fabam, eruum, pabulum bubus; alteram et tertiam 
pabuli sationem facito; deinde alias fruges serito. scrobis in ueruacto oleis, ulmis, uitibus, ficis: simul cum 
semine serito. sì erit locus siccus, tum oleas per sementim serito, et quae ante satae erunt, teneras tum supputato et arbores ablaqueato. 
XXXI oleas et reliqua semina cum seres, quò modo seras 
  oleas, ulmos, ficos, poma, uites, pinos, cupressos cum 
seres, bene cum radicibus eximito cum terra sua quam 
plurima circumligatoque, uti ferre possis: in alueo aut 
in corbula ferri iubeto. caueto, cum uentus siet aut 
imber, effodias aut feras: nam id maxime cauendum
est. 
in scrobe quom pones, summam terram subdito;
postea operito terra radicibus fini, deinde calcato pedibus bene, deinde festucis uectibusque calcato quam 
optime poteris: id erit ei rei prìmum. arbores crassiores 
digitis quinque quae erunt, eas praecisas serito oblinitoque fimo summas et foliis alligato. 

-------------------------------------------------------

stercus diuidito sic: partem dimidiam in segetem, ubi
pabulum seras, inuehito et, sì ibi olea erit, simul ablaqueato stercusque addito: postea pabulum serito. partem quartam circum oleas ablaqueatas, quom maxime 
opus erit, addito terraque stercus operito; alteram quartam partem in pratum reseruato idque, cum maxime 
opus erit, ubi fauonius flabit, euehito luna silenti. 

-------------------------------------------------------

  bubus frondem ulmeam, populneam, querneam, ficulnam, usque dum habebis, dato. ouibus frondem 
uiridem, usque dum habebis, praebeto. ubi sementim 
facturus eris, ibi oues delectato: et frondem usque ad 
pabula matura. pabulum aridum, quod condideris in
hiemem, quam maxime conseruato cogitatoque hiemis quam longa siet. 
XXXIV ad oleam cogendam quae pares. oleam cogendam 
et efficiendam locato 
  ad oleam cogendam quae opus erunt parentur. uimina matura, salix per tempus legatur, uti sit unde corbulae fiant et ueteres sarciantur. fibulae unde fiant: scidae iligneae, ulmeae, nuceae, ficulneae fac in stercus aut 
in aquam coniciantur: inde, ubi opus erit, fibulas facito.
uectes iligneos, acrufolios, laureos, ulmeos facito uti 
sient parati. 
prelum ex carpino atra potissimum
facito. ulmeam, pineam, nuceam, hanc atque aliam 
materiem omnem cum effodies, luna decrescente eximito 
postmeridie sine uento austro: tum erit tempestiua, 
cum semen suum maturum erit, cauetoque per rorem trahas aut doles. quae materies semen nòn habebit, cum glubet, tempestiua erit. uento austro caueto ne 
quam materiem neue uinum tractes nisi necessario.

XXXV uineae arboresque ut mature putentur 
  uineas arboresque mature face incipias putare. 
uites propages per sulcos: susum uorsum, quod eius 
facere poteris, uitis facito uti ducas. arbores hoc modo 
putentur: rami uti diuaricentur, quos relinques, et uti 
recte caedantur et ne nimium crebri relinquantur.
uites
bene nodentur: per omnes ramos diligenter caueto ne 
uitem praecipites et ne nimium praestringas. arbores 
facito uti bene maritae sint uitesque uti satis multae 
adserantur et, sicubi opus erit, dè arbore deiciantur,
uti in terram deprimantur, et biennio post praecidito 
ueteres. 

-------------------------------------------------------

  uiniam sic facito uti curetur: uitem bene nodatam 
deligato recte, flexuosa uti ne sit, susum uorsum semper 
ducito, quod eius poteris. uinarios custodesque recte 
relinquito. quam altissimam uiniam facito alligatoque 
recte, dum ne nimium constringas. hoc modo eam curato: capita uitium per sementim ablaqueato; 
uineam
putatam circumfodito, arare incipito; ultro citroque 
sulcos perpetuos ducito. uites teneras quam prìmum propagato, sic occato, ueteres quam minimum castrato; 
potius, sì opus erit, deicito biennioque post praecidito.
uitem nouellam resicari tum erit tempus, ubi ualebit. 
sì uinea a uite calua erit, sulcos interponito ibique
uiueradicem serito. umbram ab sulcis remoueto crebroque fodito. in uinea uetere serito ocinum, sì macra 
erit. quod granum capiat ne serito, et circum capita 
addito stercus, paleas, uinaceas, aliquid horum, quò
rectius ualeat. 
ubi uinea frondere coeperit, pampinato.
uineas nouellas alligato crebro, ne caules praefringantur; et quae iam in perticam ibit, eius pampinos teneros 
alligato leuiter corrigitoque, uti recte spectent. ubi uua 
uaria fieri coeperit, uites subligato, pampinato, uuasque expellito, circum capita sarito. 
XXXVII salictum ut suo tempore caedatur 
  salictum suo tempore caedito, glubito arteque alligato. librum conseruato, cum opus erit in uinea, ex eo in 
aquam coicito, alligato. uimina, unde corbulae fiant, 
conseruato. 

-------------------------------------------------------

redeo ad sementim.

[ubi quisque locus frigidissimus aquosissimusque erit]
ibi prìmum serito.

*in caldissimis locis* [sementim postremum fieri] oportet.

terram <caue> cariosam tractes.

-------------------------------------------------------

ager rubricosus et terra pulla, materina, rudecta, harenosa, item quae aquosa nòn erit,
ibi lupinum bonum fiet.

in creta et uligine et rubrica et ager qui aquosus erit,
semen adoreum potissimum serito.

quae loca sicca et nòn herbosa erunt, aperta ab umbra,
ibi triticum serito.

-------------------------------------------------------

  fabam in locis ualidis nòn calamitosis serito. uiciam 
et fenum graecum quam minime herbosis locis serito. 
siliginem, triticum in loco aperto celso, ubi sol quam diutissime siet, seri oportet. lentim in rudecto et rubricoso 
loco, qui herbosus nòn siet, serito.
hordeum, qui locus
nouus erit, aut qui restibilis fieri poterit, serito. trimestre, quò in loco sementim maturam facere nòn 
potueris et qui locus restibilis crassitudine fieri poterit, 
seri oportet. rapinam et coles rapicii unde fiant et raphanum in loco stercorato bene aut in loco crasso serito. 

-------------------------------------------------------

  quae segetem stercorant. stercus columbinum spargere 
oportet in pratum uel in hortum uel in segetem; caprinum, ouillum, bubulum, item ceterum stercus omne 
sedulo conseruato. amurcam spargas uel irriges ad arbores: circum capita maiora amphoras, ad minora urnas
cum aquae dimidio addito: ablaqueato prius nòn alte. 

-------------------------------------------------------

  quae mala in segete sint. sì cariosam terram 
tractes, cicer, quod uellitur et quod salsum est, eo 
malum est; hordeum, fenum graecum, eruum, 
haec omnia segetem exsugunt et omnia quae uelluntur. 
nucleos in segetem ne indideris.
  quae segetem stercorent fruges: lupinum, faba,
uicia. 
  stercus unde facias: stramenta, lupinum, paleas, 
fabalia, acus, frondem iligneam, querneam. ex 
segeti uellito ebulum, cicutam et circum salicta
herbam altam uluamque: eam substernito ouibus bubusque, frondem putidam. partem dè nucleis succernito 
et in lacum coicito: eo aquam addito, permisceto rutro 
bene. inde lutum circum oleas ablaqueatas addito: 
nucleos combustos item addito.
uitis sì macra
erit, sarmenta sua concidito minute et ibidem inarato aut 
infodito. 
  per hiemem lucubratione haec facito: ridicas et palos, 
quos pridie in tecto posueris, siccos dolato, faculas facito, stercus egerito. 
nisi intermestri lunaque dimidiata tum ne tangas materiem: quam effodies aut 
praecides abs terra, diebus VII proximis, quibus luna 
plena fuerit, optime eximetur. omnino caueto ne quam 
materiam doles neu caedas neu tangas, sì potes, nisi
siccam neu gelidam neu rorulentam. 
frumenta face
bis sarias runcesque auenamque destringas. 

-------------------------------------------------------

dè uinea et arboribus putatis sarmenta degere et 
fascinam facere et uitis et ligna in caminum ficulna et codicillos domino in aceruum compone.

-------------------------------------------------------

  fornacem calcariam pedes latam X facito, altam 
pedes XX, usque ad ped. tres summam latam redigito. 
sì uno praefurnio coques, lacunam intus magnam facito, 
uti satis siet ubi cinerem concipiat, ne foras sit educendus, 
fornacemque bene struito: facito fortax totam fornacem infimam complectatur. 
sì duobus praefurnis
coques, lacuna nihil opus erit; cum cinere eruto opus erit, 
altero praefurnio eruito, in altero ignis erit. ignem caueto 
ne intermittas quin semper siet, neue noctu neue ullo 
tempore intermittatur caueto. lapidem bonum in fornacem quam candidissimum, quam minime uarium indito. 
cum fornacem facies, fauces praecipites deorsum
facito; ubi satis foderis, tum fornaci locum facito, uti 
quam altissima et quam minime uentosa siet. sì parum 
altam fornacem habebis ubi facias, latere summam 
statuito aut caementis cum luto summamque extrinsecus oblinito. 
cum ignem subdideris, sì quà flamma
exibit nisi per orbem summum, luto oblinito. uentus ad 
praefurnium caueto ne accedat: inibi austrum caueto 
maxime. hoc signi erit, ubi calx cocta erit: summos 
lapides coctos esse oportebit: item infimi lapides
cocti cadent et flamma minus fumosa exibit. 
XLV sì ligna et uirgas nòn poteris uendere 
  sì ligna et uirgas nòn poteris uendere neque lapidem 
habebis unde calcem coquas, dè lignis carbones coquito; 
uirgas et sarmenta, quae tibi usioni supererunt, in segete comburito: ubi eas combusseris, ibi papauer serito.

XLVI ubi tempestates malae erunt, quid fieri possit 
  ubi tempestates malae erunt, cum opus fieri nòn 
poterit, stercus in stercilinum egerito: bubile, ouile, 
cohortem, uillam bene purgato; dolia plumbo uincito 
uel materie quernea uirisicca alligato. sì bene sarseris 
aut bene alligaueris et in rimas medicamentum indideris
beneque picaueris, quoduis dolium uinarium facere poteris. medicamentum in dolium hoc modo facito: cerae 
p. I, resinae p. I, sulpuris p. ::. 
haec omnia in
calicem nouum indito: eo addito gypsum contritum, uti 
crassitudo fiat quasi emplastrum: eo dolia sarcito. ubi 
sarseris, qui colorem eundem facias, cretae crudae partes 
duas, calcis tertiam commisceto: inde laterculos facito,
coquito in fornacem, eum conterito idque inducito. 
  per imbrem in uillam quaerito quid fieri possit. ne 
cessetur, munditias facito. cogitato, sì nihil fiet, nihilo 
minus sumptum futurum. 

-------------------------------------------------------

  per uer haec fieri oportet: sulcos et scrobes fieri; 
seminariis, uitiariis locum uerti; uites propagari. in locis 
crassis et umectis ulmos, ficos, poma, oleas seri oportet: 
ficos, oleas, mala, pira, uites inseri oportet luna silenti post 
meridiem sine uento austro. oleas, ficos, pira, mala hoc
modo inserito: 
quem ramum insiturus eris, praecidito, inclinato aliquantum, ut aqua defluat; cum praecides, caueto ne librum conuellas. sumito tibi surculum 
durum, eum praeacuito, salicem graecam discindito: 
argillam uel cretam coaddito, harenae paululum et
fimum bubulum: haec una bene condepsito, quam 
maxime uti lentum fiat. capito tibi scissam salicem: 
ea stirpem praecisum circumligato, ne liber frangatur. 
ubi id feceris, surculum praeacutum inter librum et
stirpem artito primoris digitos II; postea capito tibi 
surculum, quod genus inserere uoles: eum primorem 
praeacuito oblicum primoris digitos II. surculum aridum, quem artiueris, eximito: eo artito surculum,
quem inserere uoles. librum ad librum uorsum facito, 
artito usque adeo quò praeacueris. idem alterum surculum, tertium, quartum facito: quot genera uoles, tot 
indito. 
salicem graecam amplius circumligato: luto
depsto stirpem oblinito digitos crassum tres. insuper 
lingua bubula obtegito, sì pluat, ne aqua in librum permanet: eam linguam insuper librum alligato, ne cadat. 
postea stramentis circumdato alligatoque, ne gelus
noceat. 

-------------------------------------------------------

  uitis insitio una est per uer, altera est cum uua 
floret: ea optuma est. pirorum ac malorum insitio 
per uer et per solstitium dies L et per uindemiam. oleae 
et ficorum insitio est per uer. 
uitem sic inserito: praecidito quam inseres, eam mediam diffindito per medullam: eo surculos praeacutos artito: quos inseres, 
medullam cum medulla componito. altera insitio est: 
sì uitis uitem continget, utriusque uitem teneram
praeacuito, obliquo inter sese medullam cum medulla libro colligato. 
tertia insitio est: terebra uitem,
quam inseres, pertundito, eo duos surculos uitigineos, 
quod genus esse uoles, insectos obliquos artito ad medullam: facito iis medullam cum medulla coniungas 
artitoque ea quà terebraueris alterum ex altera parte.
eòs surculos facito sint longi pedes binos, eòs in terram
demittito replicatoque ad uitis caput, medias uitis uinclis in terram defigito terraque operito. haec omnia luto 
depsto oblinito alligato integitoque ad eundem modum tamquam oleas.

-------------------------------------------------------

  ficos et oleas altero modo. quod genus aut ficum aut 
oleam esse uoles, inde librum scalpro eximito, alterum 
librum cum gemma dè eo fico, quod genus esse uoles, 
eximito, apponito in eum locum unde exicaueris 
in alterum genus facitoque uti conueniat. librum longum
facito digitos IIIs, latum digitos III: ad eundem modum oblinito, integito, uti cetera. 

-------------------------------------------------------

  sulcos, sì locus aquosus erit, alueatos esse oportet: 
latos summos pedes tres, altos pedes quattuor, infimum 
latum pedem I et palmum. eòs lapide consternito: sì 
lapis nòn erit, perticis saligneis uiridibus controuersus 
conlatis consternito; sì pertica nòn erit, sarmentis conligatis. postea scrobes facito altos p. IIIs, latos 
p. IIII, et facito dè scrobe aqua in sulcum defluat: ita 
oleas serito. 

-------------------------------------------------------

  uitibus sulcos et propagines ne minus p. IIs quoquouersus facito. sì uoles uinea cito crescat et olea, quam 
seueris, semel in mense sulcos et circum capita oleaginea quot mensibus, usque donec trimae erunt, 
fodere oportet. eodem modo ceteras arbores procurato.

-------------------------------------------------------

  oliuetum diebus XV ante aequinoctium uernum incipito putare: ex eo diè dies XLV recte putabis. id 
hoc modo putato: quà locus recte ferax erit, quae 
arida erunt et sì quid uentus interfregerit, ea omnia eximito: qui locus ferax nòn erit, id plus concidito aratoque.
bene enodato stirpesque leuis facito. 

-------------------------------------------------------

  taleas oleagineas, quas in scrobe saturus eris, tripedaneas decidito diligenterque tractato, ne liber laboret, cum dolabis aut secabis; quas in seminario saturus 
eris, pedalis facito. eas sic inserito: locus bipalio subactus siet beneque terra tenera siet beneque glittus
siet. 
cum taleam demittes, pede taleam opprimito:
sì parum descendet, maleolo aut mateola adigito cauetoque ne librum scindas, cum adiges. palo prius locum 
ne feceris, quò taleam demittas. sì ita seueris, ut †us† 
stet, talea melius uiuet.
taleae, ubi trimae sunt, tum
denique maturae sunt, ubi liber sese uertet. sì in scrobibus aut in sulcis seres, ternas taleas ponito easque 
diuaricato: supra terram ne plus IIII digitos transuorsos emineant: uel oculos serito.

-------------------------------------------------------

  seminarium ad hunc modum facito: locum quam 
optimum et apertissimum et stercorosissimum poteris 
et quam simillimum genus terrae eae, ubi semina positurus eris, et uti ne nimis longe semina ex seminario 
ferantur, eum locum bipalio uertito, delapidato circumque saepito bene et in ordine serito. in sesquipedem quoquouorsum taleam demittito opprimitoque 
pede: 
sì parum deprimere poteris, malleo aut matiola adigito. digitum supra terram facito semina emineant fimoque bubulo summam taleam oblinito signumque aput taleam apponito crebroque sarito, sì uoles 
cito semina crescant. ad eundem modum alia semina
serito. 

-------------------------------------------------------

  harundinem sic serito: ternos pedes oculos disponito. 
  uitiarium eodem modo facito seritoque. ubi uitis bima 
erit, resicato; ubi trima erit, eximito. sì pecus pascetur, 
ubi uitem serere uoles, ter prius resicato quam ad arborem ponas; ubi V nodos ueteres habebit, tum ad arborem ponito. quotannis porrinam serito, quotannis 
habebis quod eximas. 

-------------------------------------------------------

  pomarium seminarium ad eundem modum atque 
oleagineum facito: suum quidquid genus talearum 
serito. 
  semen cupressi ubi seres, bipalio uertito: uere primo 
serito.
porcas pedes quinos latas facito: eo stercus
minutum addito, consarito glebasque comminuito. 
porcam planam facito paulum concauam: tum semen 
serito crebrum tamquam linum; eo terram cribro incernito altam digitum transuersum; eam terram tabula
aut pedibus complanato; furcas circum offigito, eo perticas intendito, eo sarmenta aut cratis ficarias imponito, 
quae frigus defendant et solem. uti subtus homo ambulare 
possit facito. crebro runcato; simul herbae coeperint 
nasci, eximito: nam sì herbam duram uelles, cupressos
simul euelles. 
  ad eundem modum semen pirorum, malorum serito
tegitoque. nuces pineas ad eundem modum nisi tamquam 
alium serito. 

-------------------------------------------------------

  uineam ueterem, sì in alium locum transferre uoles, 
dumtaxat brachium crassam licebit. prìmum deputato, 
binas gemmas ne amplius relinquito. 
ex radicibus bene
exfodito, usque radices persequito et caueto ne radices 
saucies. ita uti fuerit, ponito in scrobe aut in sulco operitoque et bene occulcato: eodemque modo uineam statuito, alligato flexatoque, uti fuerit, crebroque fodito.
LVIII prata quò modo stercorentur 
  prata primo uere stercerato luna silenti: quae
inrigiua nòn erunt, ubi fauonius flare coeperit. cum 
prata defendes, depurgato herbasque malas omnis 
radicitus effodito. 
  ubi uineam deputaueris, aceruum lignorum uirgarumque facito. ficos interputato et in uinea ficos subradito alte, ne eas uitis scandat. seminaria facito et 
uetera resarcito. haec facito, ante quam uiniam fodere 
incipias.

LIX ubi daps profanata erit quid fiat 

ubi daps profanata comestaque erit, 
uerno arare incipito. 
ea loca prìmum arato, 
quae siccissima erunt; 
et quae crassissima et aquosissima erunt, 
ea postremum arato, 
dum ne prius obdurescant.

LX propagatio oleae pomorumque 
  propagatio pomorum, aliarum arborum. ab arbore
abs terra pulli qui nascentur, eòs in terram deprimito 
extollitoque primorem partem, uti radicem capiat: inde 
biennio post effodito seritoque. ficum, oleam, malum 
punicum, cotoneum aliaque mala omnia, laurum,
myrtum, nuces praenestinas, platanum, haec omnia 
a capite propagari eximique serique eodem modo oportet. 
LXI quae diligentius propagari uoles 
  quae diligentius propagari uoles, in aullas aut in
qualos pertusos propagari oportet et cum iis in scrobem 
deferri oportet. in arboribus, uti radices capiant, calicem 
pertundito: per fundum aut qualum ramum, quem radicem capere uoles, traicito: eum qualum aut calicem terra
impleto calcatoque bene, in arborem relinquito. ubi ita 
fuerit, ramum sub qualo praecidito. 
qualum incidito
ex ima parte perpetuum: siue calix erit, conquassato; 
cum eo qualo aut calice in scrobem ponito. eodem 
modo uitem facito: eam anno post praecidito seritoque 
cum qualo. hoc modo quod genus uis propagabis.
LXII dè fenisicia 

fenum, ubi tempus erit, 
secato cauetoque ne sero seces. 
prius quam semen maturum siet, 
secato, et, quod optimum fenum erit, seorsum condito: 
per uer, cum arabunt, 
ante quam ocinum des, quod edint, bubus.

LXIII bubus pabulum 
  bubus pabulum hoc modo parari darique oportet.
ubi sementim patraueris, glandem parari legique oportet et in aquam conici. inde semodios singulis bubus in 
dies dari oportet et, sì nòn laborabunt, pascantur satius 
erit, aut modium uinaceorum, quos in dolium condideris. interdiu pascito: noctu feni p. XXV uni boui 
dato; 
sì fenum nòn erit, frondem iligneam et hederaciam dato. paleas triticeas et hordeaceas, acus fabaginum, uicia uel dè lupino, item dè ceteris frugibus omnia 
condito. cum stramenta condes, quae herbosissima erunt 
in tecto condito et sale spargito: deinde ea pro feno
dato. 
ubi uerno dare coeperis, modium glandis aut uinaceorum dato, aut modium lupini macerati et feni 
p. XV. ubi ocinum tempestiuum erit, dato prìmum: 
manibus carpito, id renascetur: quod falcula secueris, nòn 
renascetur.
usque ocinum dato, donec arescat: ita
temperato. postea uiciam dato; postea panicum dato; 
secundum panicum frondem ulmeam dato: sì populneam 
habebis, admisceto, ut ulmeae satis siet: ubi ulmeam 
nòn habebis, querneam et ficulneam dato.
nihil est
quod magis expediat, quam boues bene curare. boues, 
nisi per hiemem (cum nòn arabunt), pasci nòn oportet: 
nam uiride cum edunt, semper id expectant, et fiscellas habere oportet, ne herbam sectentur, cum arabunt.
LXIV dè lignis domini 
  ligna domino in tabulato condito; codicillos oleagineos,
radices in aceruo sub dio: metas facito. 
LXV familiae cibaria quanta dentur 
  familiae cibaria. qui opus facient: per hiemem tritici
modios IIII, per aestatem modios IIIIs; uilico, 
uilicae, epistatae, opilioni: modios III; compeditis: per 
hiemem panis p. IIII, ubi uineam fodere coeperint 
panis p. V, usque adeo dum ficos esse coeperint: deinde
ad p. IIII redito. 
LXVI uinum familiae quantum detur 
  uinum familiae. ubi uindemia facta erit, loram bibant
menses tres; mense quàrtò: heminas in dies, id est 
in mense congios IIs; mense quīntō, sexto, septimo, 
octauo: in dies sextarios, id est in mense congios 
quinque; nono, decimo, undecimo: in dies heminas ternas, id est amphoram; 
hoc amplius saturnalibus et compitalibus: in singulos homines congios. summa uini in 
homines singulos inter annum: †cum†. compeditis, 
uti quidquid operis facient, pro portione addito: eòs 
nòn est nimium in annòs singulos uini q. X ebibere.
LXVII pulmentarium familiae quantum detur 
  pulmentarium familiae. oleae caducae quam plurimum
condito; postea oleas tempestiuas (unde minimum olei 
fieri poterit), eas condito: parcito uti quam diutissime 
durent. ubi oleae comesae erunt, hallecem et acetum 
dato. oleum dato in menses unicuique $ I; salis unicuique in anno modium satis est. 
LXVIII uestimenta familiae 
  uestimenta familiae. tunicam p. IIIS, saga alternis annis. quotiens cuique tunicam aut sagum dabis, prius 
ueterem accipito, unde centones fiant. sculponias bonas 
alternis annis dare oportet. 
LXIX bubus cibaria 
  bubus cibaria annua. in iuga singula: lupini modios 
centum uiginti aut glandis modios CCXL, feni pondo 
I)XXC ocini, fabae M°XX, uiciae M°XXX. praeterea granatui uideto, uti satis uiciae seras. pabulum 
cum seres, multas sationes facito.
LXX quò modo ager colatur 
  quid est agrum bene colere? bene arare; quid secundum? arare; tertiò? stercorare. qui oletum saepissime et 
altissime miscebit, is tenuissimas radices exarabit; sì 
male arabit, radices susum abibunt, crassiores fient, et 
in radices uires oleae abibunt. agrum frumentarium cum
ares, bene et tempestiuo ares, sulco uario ne ares. 
cetera cultura est multum serere et diligenter eximere
semina et per tempus radices quam plurimas cum terra 
ferre. ubi radices bene operueris, calcare bene, ne aqua 
noceat. sì quis quaeret, quod tempus oleae serendae siet: 
agro sicco per sementim, agro laeto per uer.
LXXI quot plostra habere oporteat 
  quot iuga bouerum, mulorum, asinorum habebis, 
totidem plostra esse oportet. 
LXXII funem quam longam esse oporteat 
  funem torculum esse oportet extentum pedes LV; 
funem loreum in plaustrum p. LX, lora retinacula longa 
p. XXVI, subiugia in plostrum p. XIIX, funiculum 
p. XV; in aratrum subiugia lora p. XVI, funiculum 
p. VIII.
LXXIII dè olea colligenda 
  olea, ubi matura erit, quam prìmum cogi oportet, 
quam minimum in terra et in tabulato esse oportet: in 
terra et in tabulato putescit. leguli uolunt uti olea caduca quam plurima sit, quò plus legatur; factores, ut in 
tabulato diu sit, ut fracida sit, quà facilius efficiant.
nolito credere oleum in tabulato posse crescere: 
quam citissime conficies, tam maxime expediet, et totidem modis collecta plus olei efficiet et melius. olea, 
quae diu fuerit in terra aut in tabulato, inde olei minus 
fiet et deterius. oleum, sì poteris, bis in diè depleto: nam 
oleum quam diutissime in amurca et in fracibus erit, tam
deterrimum erit. 
LXXIV oleum uiride quò modo fiat 
  oleum uiride sic facito: oleam quam prìmum ex 
terra tollito: sì inquinata erit, lauito, a foliis et stercore purgato; postridie aut post diem tertium, quam lecta 
erit, facito. olea ubi nigra erit, stringito. quam acerbissima olea oleum facies, tam oleum optimum erit:
domino dè matura olea oleum fieri maxime expediet. sì 
gelicidia erunt, cum oleam coges, triduum atque quatriduum post oleum facito: eam oleam, sì uoles, salem spargito. 
quam calidissimum torcularium et cellam habeto.

LXXV custodis et capulatoris officia 
  custodis et capulatoris officia. seruet diligenter 
cellam et torcularium: caueto quam minimum in 
torcularium et in cellam introeatur. quam mundissime 
purissimeque fiat. uaso aheneo neque nucleis ad 
oleum ne utatur: nam, sì utetur, oleum male sapiet. cortinam plumbeam in lacum ponito, quò oleum fluat. ubi 
factores uectibus prement, continuo capulator concha 
oleum, quam diligentissime poterit, tollat, ne cesset: 
amurcam caueat ne tollat. 
oleum in labrum prìmum indito, inde in alterum dolium indito: dè iis labris fraces 
amurcamque semper subtrahito. cum oleum sustuleris dè 
cortina, amurcam dehorito. 
LXXVI item custodis qui in torculario erit officia 
  item custodis officia. qui in torculario erunt uasa 
pura habeant curentque uti olea bene perficiatur beneque 
siccetur. ligna in torculario ne caedant. oleum frequenter capiant. factoribus det in factus olei sextarios et 
in lucernam quod opus siet.
fraces cotidie reiciat.
amurcam commutet, usque adeo donec in lacum, qui
in cella est, postremum peruenerit. fiscinas spongia 
effingat. cotidie oleò locum commutet, donec in dolium 
peruenerit. in torculario et in cella caueat diligenter ne
quid olei subripiatur. 
LXXVII uasa olearia et uinaria extollere 
  ubi uindemia et oletas facta erit, prela extollito; 
funes torculos, melipontos, subductarios in carnario aut 
in prelo suspendito; orbes, fibulas, uectes, scutulas, 
fiscinas, corbulas, quala, scalas, patibula, omnia, quis 
usus erit, in suo quidque loco reponito.
LXXVIII dolia quò modo imbuantur 
  dolia olearia noua sic imbuito: amurca inpleto 
dies VII; facito ut amurcam cotidie suppleas. postea 
amurcam eximito et arfacito: 
ubi arebit, cummim
pridie in aquam infundito, eam postridie deluito. 
postea dolium calfacito minus quam sì picare uelis: 
tepeat satis est: lenibus lignis facito calescat; ubi temperate tepebit, tum cummim indito, postea linito. sì
recte leueris, in dolium quinquagenarium cummim 
p. IIII satis erit. 
LXXIX bubus medicamentum 
  bubus medicamentum. sì morbum metues, sanis 
dato salis micas tres, folia laurea III, porri fibras III, 
ulpici spicas III, alii spicas III, turis grana tria, herbae sabinae plantas tres, rutae folia tria, uitis albae 
caules III, fabulos albos III, carbones uiuos III, uini
s. III: haec omnia sublimiter legi teri darique oportet. 
ieiunus siet qui dabit. per triduum dè ea potione unicuique boui dato. ita diuidito, cum ter unicuique dederis, 
omnem absumas: bosque ipsus et qui dabit facito ut uterque sublimiter stent. uase ligneo dato. 
LXXX bos sì aegrotare coeperit 
  bos, sì aegrotare coeperit, dato continuo ei unum 
ouum gallinaceum crudum: integrum facito deuoret. 
postridie caput ulpici conterito cum hemina uini facitoque ebibat: sublimiter terat et uaso ligneo det, bosque 
ipsus et qui dabit sublimiter stet: ieiunus ieiuno boui
dato. 
LXXXI boues ne pedes subterant 
  boues, ne pedes subterant, prius quam in uiam quoquam ages, pice liquida cornua infima unguito. 
LXXXII quò modo bubus medicamentum detur 
  ubi uuae uariae coeperint fieri, bubus medicamentum 
dato quotannis, uti ualeant. pellem anguinam ubi uideris, tollito et condito: 
ne quaeras cum opus siet. 
eam pellem et far et salem et serpullum, haec omnia una conterito cum uino, dato bubus bibant omnibus. 
per aestatem boues aquam bonam et liquidam bibant semper curato: ut ualeant refert.

LXXXIII panem depsticium sic facito 
  panem depsticium sic facito: manus mortariumque 
bene lauato. farinam in mortarium indito, aquae paulatim addito subigitoque pulchre: 
ubi bene subegeris, defingito coquitoque sub testu. 
LXXXIV libum hoc modo facito 
  libum hoc modo facito: casei p. II bene disterat in 
mortario: ubi bene distriuerit, farinae siligineae libram 
aut, sì uoles tenerius esse, selibram similaginis solum 
eodem indito permiscetoque cum caseo bene; ouum 
unum addito et una permisceto bene. inde panem
facito, folia subdito, in foco caldo sub testu coquito 
leniter. 
LXXXV placentam sic facito 
  placentam sic facito: farinae siligineae L. II, 
unde solum facias; in tracta farinae L. IIII et alicae 
primae L. II. alicam in aquam infundito: ubi bene mollis 
erit, in mortarium purum indito siccatoque bene; deinde 
manibus depsito: ubi bene subactum erit, farinae
L. IIII paulatim addito. id utrumque tracta facito: in 
qualo, ubi arescant, componito: ubi arebunt, componito puriter. 
cum facies in singula tracta, ubi depsueris, panno oleò uncto tangito et circumtergeto 
unguitoque; ubi tracta erunt, focum, ubi cocas, calfacito bene et testum. postea farinae L. II conspargito 
condepsitoque; inde facito solum tenue. casei ouilli
p. XIIII ne acidum et bene recens in aquam indito: ibi 
macerato, aquam ter mutato. inde eximito siccatoque 
bene paulatim manibus: siccum bene in mortarium imponito. 
ubi omne caseum bene siccaueris, in mortarium purum manibus condepsito comminuitoque quam 
maxime. deinde cribrum farinarium purum sumito caseumque per cribrum facito transeat in mortarium. 
postea indito mellis boni p. IIIIs: id una bene commisceto
cum caseo. postea in tabula pura, quae pateat p. I, 
ibi balteum ponito: folia laurea uncta supponito, placentam fingito. 
tracta in singula in totum solum prìmum ponito; 
deinde dè mortario tracta linito, tracta addito singulatim, item linito, usque adeo donec omne 
caseum cum melle abusus eris. in summum tracta in 
singula indito, postea solum contrahito ornatoque, focum
deuerrito temperatoque, tunc placentam imponito: 
testo caldo operito, pruna insuper et circum operito. 
uideto ut bene et otiose percoquas: aperito, dum inspicias, bis aut ter. 
ubi cocta erit, eximito et melle unguito: haec erit placenta semodialis.
LXXXVI spiram sic facito 
  spiram sic facito: quantum uoles pro ratione, ita uti 
placenta fit, eadem omnia facito, nisi alio modo fingito. 
in solo tracta cum melle oblinito bene. inde, tamquam 
restim tractes, facito: ita imponito in solo, simplicibus 
completo bene arte. cetera omnia, quasi placentam facias,
facito coquitoque. 
LXXXVII scriblitam sic facito 
  scriblitam sic facito: in balteo, tractis, caseo ad eundem modum facito uti placentam, sine melle, coquitoque. 
LXXXVIII globulos sic facito 
  globos sic facito: caseum cum alica ad eundem modum misceto; inde, quantos uoles facere, facito. in 
aenum caldum unguen indito. singulos aut binos coquito uersatoque crebro duabus rudibus: coctos eximito, 
eòs melle unguito, papauer infriato: ita ponito.
LXXXIX encytum sic facito 
  encytum ad eundem modum facito uti globos, 
nisi calicem pertusum cauum habeat. ita in unguen 
caldum fundito. honestum quasi spiram facito idque 
duabus rudibus uorsato prensatoque; item unguito coloratoque caldum ne nimium. id cum melle
aut cum mulso apponito. 
XC erneum sic facito 
  erneum placentum tamquam placentam. eadem omnia indito, quae in placentam. id permisceto in alueo, 
id indito in irneam fictilem, eam demittito in aulam 
aheneam aquae calidae plenam. ita coquito ad ignem: 
ubi coctum erit, irneam confringito. ita ponito.
XCI spaeritam sic facito 
  spaeritam sic facito, ita uti spiram, nisi sic fingito: 
dè tractis, caseo, melle sphaeras pugnum altas facito; eas 
in solo componito densas: eodem modo componito atque 
spiram itemque coquito.

XCII uotum pro bubus 
  uotum pro bubus, ut ualeant, sic facito: marti siluano 
in silua interdius in capita singula boum uotum facito; 
farris L. III et lardi p. IIIIs et pulpae p. IIIIs, uini 
s. III: id in unum uas liceto coicere et uinum item 
in unum uas liceto coicere. eam rem diuinam uel seruus
uel liber licebit faciat. ubi res diuina facta erit, 
statim ibidem consumito. mulier ad eam rem diuinam ne 
adsit neue uideat quò modo fiat. hoc uotum in annòs 
singulos, sì uoles, licebit uouere.


XCIII sauillum sic facito 
  sauillum hoc modo facito: farinae selibram, casei 
p. IIs una commisceto quasi libum, mellis p. :- et 
ouum unum. catinum fictile oleò unguito. ubi omnia 
bene commiscueris, in catinum indito: catinum testo 
operito. uideto ut bene percocas medium, ubi altissimum est: ubi coctum erit, catinum eximito, melle 
unguito, papauer infriato, sub testum subde paulisper, 
postea eximito: ita pone cum catillo et lingula. 
XCIV pultem punicam sic facito 
  pultem punicam sic coquito: libram alicae in aquam 
indito, facito uti bene madeat. id infundito in alueum 
purum, eo casei recentis p. III, mellis p. s, ouum unum: 
omnia una bene permisceto. ita insipito in aulam nouam. 
XCV graneam triticeam sic facito 
  graneam triticeam sic facito: selibram tritici puri in 
mortarium purum indat, lauet bene corticemque deterat 
bene eluatque bene: postea in aulam indat et aquam 
puram cocatque. ubi coctum erit. lacte addat paulatim, 
usque adeo donec cremor crassus erit factus.
XCVI amulum sic facito 
  amulum sic facito: siliginem purgato bene; postea in 
alueum indat, eo addat aquam bis in diè. diè decimo 
aquam exsiccato, exurgeto bene, in alueo puro misceto 
bene: facito tamquam faex fiat. id in linteum nouum 
indito, exprimito cremorem in patinam nouam aut in
mortarium: id omne ita facito et refricato denuo. eam 
patinam in sole ponito arescat: ubi arebit, in aullam 
nouam indito: inde facito cum lacte coquat. 
XCVII salem candidum sic facito 
  salem candidum sic facito: amphoram defracto collo 
puram impleto aquae purae, in sole ponito. ibi fiscellam 
cum sale populari suspendito et quassato suppletoque 
identidem. id aliquotiens in diè cotidie facito, usque adeo 
donec sal desiuerit tabescere biduum.
id signi erit:
menam aridam uel ouum demittito: sì natabit, ea muries 
erit, uel carnem uel caseos uel salsamenta quò condas. 
eam muriam in labella uel in patinas in sole ponito: 
usque adeo in sole habeto donec concreuerit: inde flos
salis fiet. ubi nubilabitur et noctu sub tecto ponito; 
cotidie, cum sol erit, in sole ponito. 
XCVIII gallinas et anseres sic farcito 
  gallinas et anseres sic farcito: gallinas teneras, quae 
prìmum parient, concludat; polline uel farina hordeacia consparsa turundas faciat: eas in aquam intinguat, in os indat. 
paulatim cotidie addat, ex 
gula consideret quod satis sit. bis in diè farciat et meridie
bibere dato: ne plus aqua sita siet horam unam. 
eodem modo anserem alito, nisi prius dato bibere et bis 
in diè, bis escam. 
XCIX palumbum recentem sic farcito 
  palumbum recentem. ubi prensus erit, ei fabam 
coctam tostam prìmum dato, ex ore in eius os inflato, 
item aquam: hoc dies VII facito. postea fabam fresam 
puram et far purum facito et fabae tertia pars ut inferuescat: tum far insipiat, puriter facito et coquito
bene. id, ubi excluseris, depsito bene, oleò manum 
unguito: prìmum pusillum, postea magis depses, oleò 
tangito depsitoque, dum poterit facere turundas: ex 
aqua dato, escam temperato. 
C aream sic facito 
  aream sic facito: locum ubi facies confodito. postea 
amurca conspargito bene sinitoque combibat. postea comminuito glebas bene, deinde coaequato et pauiculis uerberato. 
postea denuo amurca conspargito sinitoque arescat. sì ita feceris, neque formicae nocebunt neque herbae nascentur.

CI frumento ne curculio noceat 
  frumento ne noceat curculio neu mures tangant: 
lutum dè amurca facito; palearum paulum addito, sinito 
macerescant bene et subigito bene. eo granarium totum oblinito crasso luto; postea conspargito amurca 
omne quod lutaueris. ubi aruerit, eo frumentum refrigeratum condito: curculio nòn nocebit. 
CII olea sì fructum nòn fert 
  olea sì fructum nòn feret, ablaqueato. postea stramenta circumponito; 
  postea amurcam cum aqua commisceto aequas partes. deinde ad oleam circumfundito: ad 
arborem maxumam urnam commixti sat est, ad 
minores arbores pro ratione indito. et idem hoc sì facies
ad arbores feraces, eae quoque meliores fient: ad eas 
stramenta ne addideris. 
CIII fici uti grossos teneant 
  fici uti grossos teneant, facito omnia quò modo 
oleae, et hoc amplius: cum uer appetet, terram adaggerato bene. sì ita feceris, et grossi nòn cadent et fici 
scabrae nòn fient et multo feraciores erunt. 
CIV  conuoluolus in uinia ne siet 
  conuoluolus in uinia ne siet, amurcam condito, 
puram bene facito, in uas aheneum indito congios II. 
postea igni leni coquito, rudicula agitato crebro, usque 
adeo dum fiat tam crassum quam mel. postea sumito bituminis tertiarium et sulpuris quartarium.
conterito
in mortario seorsum utrumque. postea infriato quam 
minutissime in amurcam caldam et simul rudicula misceto 
et denuo coquito sub dio caelo: nam sì in tecto coquas, 
cum bitumen et sulpur additum est, excandescet. ubi
erit tam crassum quam uiscum, sinito frigescat. hoc 
uitem circum caput et sub brachia unguito: conuoluolus nòn nascetur. 
CV oues ne scabrae fiant 
  oues ne scabrae fiant, amurcam condito, puram bene 
facito; aquam quà lupinus deferuerit et faecem dè 
uino bono, inter se omnia commisceto pariter. postea, 
cum detonderis, unguito totas: sinito biduum aut triduum consudent.
deinde lauito in mari; sì aquam
marinam nòn habebis, facito aquam salsam: ea lauito. 
sì haec sic feceris, neque scabrae fient et lanae plus et 
meliorem habebunt, et ricini nòn erunt molesti. eodem 
in omnes quadripedes utito, sì scabrae erunt.
CVI amurca axem unguito 
  amurca decocta axem unguito et lora et calciamenta 
et coria omnia: meliora facies. 
CVII uestimenta ne tiniae tangant 
  uestimenta ne tiniae tangant, amurcam decoquito 
ad dimidium, ea unguito fundum arcae et extrinsecus 
et pedes et angulos. ubi ea adaruerit, uestimenta condito. sì ita feceris, tiniae nòn nocebunt. 
et item
ligneam supellectilem omnem sì ungues, nòn putescet, et, cum ea terseris, splendidior fiet; item ahenea 
omnia unguito, sed prius extergeto bene. postea, cum 
unxeris, cum uti uoles, extergeto: splendidior erit
et aerugo nòn erit molesta. 
CVIII fici aridae uti integrae sint 
  fici aridae sì uoles ut integrae sint, in uas fictile condito: id amurca decocta unguito. 
CIX oleum sì in metretam addes 
  oleum sì in metretam nouam inditurus eris, amurca,
ita uti est cruda, prius colluito agitatoque diu, ut bene 
combibat. id sì feceris, metreta oleum nòn bibet, et 
oleum melius faciet, et ipsa metreta firmior erit. 
CX uirgas murteas uti serues: item aliud genus 
  uirgas murteas sì uoles cum bacis seruare et item
aliut genus quod uis, et sì ramulos ficulneos uoles cum 
foliis, inter se alligato, fasciculos facito: eòs in amurcam 
demittito, supra stet amurca facito. sed ea, quae demissurus eris, sumito paulo acerbiora. uas, quò condideris,
oblinito plane.

CXI sì bouem aut aliam quadrupedem serpens momorderit 
  sì bouem aut aliam quamuis quadrupedem serpens
momorderit, melanthi acetabulum, quod medici 
uocant zmurnaeum, conterito in uini ueteris hemina: id 
per nares indito et ad ipsum morsum stercus suillum 
apponito. et idem hoc, sì usus euenerit, homini facito.
CXII boues uti ualeant 
  boues uti ualeant et curati bene sint et, qui fastidient
cibum, uti magis cupide adpetant, pabulum, quod dabis, 
amurca spargito: primo paululum, dum consuescant; 
postea magis. et dato rarenter bibere commixtam cum 
aqua aequabiliter. quàrtò quīntō quoque diè hoc sic
facies: ita boues et corpore curatiores erunt et morbus 
aberit. 
CXIII uinum familiae per hiemem qui utatur 
  uinum familiae per hiemem qui utatur: musti
q X in dolium indito; aceti acris q. II eodem 
infundito; sapae quadrantalia II; aquae dulcis q. L. 
haec rude misceto ter in diè dies quinque continuos.
eo addito aquae marinae ueteris sextarios LXIIII et 
operculum in dolium imponito et oblinito diè X. 
hoc uinum durabit tibi usque ad solstitium: sì quid 
superfuerit post solstitium, acetum acerrimum et
pulcherrimum erit. 
CXIV qui ager a mari aberit, ibi uinum graecum sic facito 
  qui ager longe a mari aberit, ibi uinum graecum sic
facito: musti q. XX in aheneum aut plumbeum infundito: ignem subdito. 
ubi bullabit uinum, ignem subducito. ubi id uinum refrixerit, in dolium quadragenarium infundito: 
seorsum in uas aquae dulcis q. I infundito, salis M° I: sinito muriam fieri. 
ubi muria facta
erit, eodem in dolium infundito. schoenum et calamum 
in pila contundito, quod sat siet: sextarium unum 
eodem in dolium infundito, ut odoratum siet. post dies 
XXX dolium oblinito. ad uer diffundito in amphoras:
biennium in sole sinito positum esse; deinde in tectum 
conferto. hoc uinum deterius nòn erit quam coum. 
CXV aquae marinae concinnatio 
  aquae marinae concinnatio. aquae marinae .q. I
ex alto sumito, quò aqua dulcis nòn accedit. sesquilibram salis frigito, eodem indito et rude misceto, usque 
adeo donec ouum gallinaceum coctum natabit: desinito 
miscere.
eodem uini ueteris uel aminnii uel miscelli
albi congios II infundito: misceto probe. postea in uas 
picatum confundito et oblinito. sì quis plus uoles aquae 
marinae concinnare, pro portione ea omnia facito. 
CXVI quò labra doliorum circumlinas 
ut bene odorata sint 
  quò labra doliorum circumlinas, ut bene odorata
sint et ne quid uiti in uinum accedat, sapae congios VI 
quam optimae infundito in aheneum aut in plumbeum et 
iris aridae contusae heminam et sertam campanicam 
p. V bene odoratam una cum iri contundas quam minutissime: 
per cribrum cernas et una cum sapa coquas sarmentis et leui flamma. 
commoueto, uideto ne aduras;
usque coquito, dum dimidium excoquas. ubi refrixerit, 
confundito in uas picatum bene odoratum et oblinito 
et utito in labra doliorum.

CXVII uinum sì uoles experiri 
  uinum sì uoles experiri duraturum sit necne, polentam grandem dimidium acetabuli in caliculum nouum 
indito et uini sextarium dè eo uino, quod uoles experiri, 
eodem infundito et imponito in carbones: facito bis aut 
ter inferueat.
tum id percolato: pulentam abicito,
uinum ponito sub dio. postridie mane gustato: sì id 
sapiet, quod in dolio est, scito duraturum; sì subacidum 
erit, nòn durabit. 
CXVIII uinum asperum lene fieri 
  uinum asperum quod erit, lene et suaue sì uoles facere,
sic facito: dè eruo farinam facito libras IIII et uini 
cyathos IIII conspargito sapa. postea facito laterculos: 
sinito combibant noctem et diem. postea commisceto cum 
eo uino in dolio et oblinito diè LX: id uinum erit lene
et suaue et bono colore et bene odoratum. 
CXIX odorem deteriorem demere 
  odorem deteriorem demere uino. testam dè tegula
crassam puram calfacito in igni bene: ubi calebit, eam 
picato, resticula alligato, testam demittito in dolium infimum leniter, sinito biduum oblitum dolium. sì demptus 
erit odor deterior, id optime; sì nòn, saepius facito,
usque dum odorem malum dempseris. 
CXX sì uoles scire uinum aquam habeat necne 
  sì uoles scire in uinum aqua addita sit necne, uasculum facito dè materia hederacia. 
  uinum id, quod putabis aquam habere, eodem mittito; sì habebit aquam, 
uinum effluet, aqua manebit: nam nòn continet uinum 
uas hederaceum.
CXXI uinum coum sì uoles facere 
  uinum coum sì uoles facere, aquam ex alto marinam sumito mari tranquillo, cum uentus nòn erit, dies 
LXX ante uindemiam, quò aqua dulcis nòn perueniet. 
ubi hauseris dè mari, in dolium infundito: nolito implere, quadrantalibus quinque minus sit quam plenum;
operculum imponito, relinquito quà interspiret. 
ubi dies XXX praeterierint, transfundito in alterum
dolium puriter et leniter: relinquito in imo quod desiderit. 
post dies XX in alterum dolium item transfundito: ita relinquito usque ad uindemiam. unde uinum 
coum facere uoles, uuas relinquito in uinea: sinito bene
coquantur. et, ubi pluerit et siccauerit, tum deligito et 
ponito in sole biduum aut triduum sub dio, sì pluuiae 
nòn erunt; sì pluuia erit, in tecto in cratibus componito, 
et, sì quà acina corrupta erunt, depurgato. 
tum sumito
aquam marinam q. s. s. e.: in dolium quinquagenarium 
infundito aquae marinae q. X. tum acina dè uuis miscellis decarpito dè scopio in idem dolium, usque dum 
impleueris: manu comprimito acina, ut combibant aquam
marinam: ubi impleueris dolium, operculo operito, relinquito quà interspiret. 
ubi triduum praeterierit, eximito dè dolio et calcato in torculario et id uinum condito in dolia lauta et pura et sicca. 
  ut odoratum bene sit, sic facito: sumito testam picatam, eo prunam lenem indito, suffito serta et schoeno 
et palma, quam habent unguentarii, ponito in dolio et 
operito, ne odor exeat, ante quam uinum indas. hoc 
facito pridie quam uinum infundere uoles. dè lacu quam
prìmum uinum in dolia indito, sinito dies XV operta, 
ante quam oblinas, relinquito quà interspiret uinum, 
postea oblinito. 
post dies XL diffundito in amphoras
et addito in singulas amphoras sapae sextarium unum. 
amphoras nolito implere nimium: ansarum infimarum 
fini; et amphoras in sole ponito, ubi herba nòn siet; 
et amphoras operito, ne aqua accedat, et ne plus quadriennium in sole siueris: 
post quadriennium in cuneum componito et instipa. 
CXXII uinum sì uoles concinnare ut aluum bonam faciat 
  uinum sì uoles concinnare, ut aluum bonam faciat,
secundum uindemiam, ubi uites ablaqueantur, quantum 
putabis ei rei satis esse uini, tot uites ablaqueato et signato. earum radices circumsecato et purgato. ueratri 
atri radices contundito in pila: eas radices dato circum uitem et stercus uetus et cinerem ueterem et duas 
partes terrae circumdato radices uitis. terram insuper 
inicito. 
hoc uinum seorsum legito. sì uoles seruare in
uetustatem ad aluum mouendam, seruato: ne commisceas cum cetero uino. 
dè eo uino cyathum sumito et misceto 
aqua et bibito ante cenam: sine periculo aluum mouebit. 
CXXIII in uinum mustum ueratri atri 
  in uinum mustum ueratri atri manipulum coicito in
amphoram: ubi satis efferuerit, dè uino manipulum 
eicito. id uinum seruato ad aluum mouendam. 
CXXIV uinum ad aluum mouendam 
  uinum ad aluum mouendam concinnare. uites, cum
ablaqueabuntur, signato rubrica, ne admisceas cum 
cetero uino. tris fasciculos ueratri atri circumponito 
circum radices et terram insuper inicito. per uindemiam 
dè iis uitibus quod delegeris, seorsus seruato. cyathum
in ceteram potionem indito: aluum mouebit et postridie 
perpurgabit sine periculo. 
CXXV lentim quò modo serues 
  lentim quò modo seruari oporteat. laserpicium
aceto diluito, permisceto lentim aceto laserpiciato et 
ponito in sole; postea lentim oleò perfricato, sinito 
arescat. ita integra seruabitur recte. 
CXXVI oleae albae quò modo condiantur 
  oleae albae q. a. m. condiantur. ante quam nigrae
fiant, contundantur et in aquam deiciantur: crebro 
aquam mutet. deinde, ubi satis maceratae erunt, exprimat 
et in acetum coiciat et oleum addat, salis selibram in 
modium olearum. feniculum et lentiscum seorsum
condat in acetum. sì una admiscere uoles, cito utitor. in 
orculam calcato. manibus siccis, cum uti uoles, sumito. 
CXXVII oleam albam secundum uindemiam quam utaris 
  oleam albam, quam secundum uindemiam uti uoles,
sic condito: musti tantundem addito, quantum aceti; 
cetera item condito ita uti supra scriptum est. 
CXXVIII epityrum album nigrum uariumque sic facito 
  epityrum album, nigrum uariumque sic facito: ex
oleis albis, nigris uariisque nuculeos eicito. sic condito: 
concidito ipsas, addito oleum, acetum, coriandrum, 
cuminum, feniculum, rutam, mentam; in orculam 
condito, oleum supra siet. ita utitor.
CXXIX mustum sì uoles totum annum habere 
  mustum sì uoles totum annum habere, in amphoram
mustum indito et corticem oppicato, demittito in piscinam: post diem XXX eximito. 
totum annum mustum erit. 
CXXX mustaceos sic facito 
  mustaceos sic facito: farinae siligineae modium unum
musto conspargito; anesum, cuminum, adipis p. II, 
casei libram, et dè uirga lauri deradito, eodem addito, 
et, ubi definxeris, lauri folia subtus addito, cum coques.
CXXXI uinum concinnare ad lotium 
  uinum concinnare, sì lotium difficilius transibit. caparidam uel iunipirum contundito in pila, libram 
indito, in duobus congiis uini ueteris in uase aheneo uel 
in plumbeo deferuefacito: ubi refrixerit, in lagonam 
indito. id mane ieiunus sumito cyathum: proderit.
CXXXII uinum ad isciacos concinnare 
  uinum ad isciacos sic facito: dè iunipiro materiem
semipedem crassam concidito minutim; eam inferuefacito cum congio uini ueteris. 
ubi refrixerit, in lagonam confundito et postea id utito uini cyathum ieiunus: proderit.
CXXXIII ut interdiu canes clausos habeas 
  canes interdiu clausos esse oportet, ut noctu acriores
et uigilantiores sint. 
CXXXIV uinum murteum sic facito 
  uinum murteum sic facito: murtam nigram
arfacito in umbra; ubi iam passa erit, seruato ad 
uindemiam. in urnam musti contundito murtae semodium: id oblinito. ubi desiuerit feruere mustum, murtam 
eximito: id est ad aluum crudam et ad lateris dolorem et
ad coeliacum.

CXXXV ad tormina et sì aluus nòn consistet 
et ad taenias et lumbricos 
  ad tormina et sì aluus nòn consistet et sì taeniae
et lumbrici molesti erunt, triginta mala punica acerba 
sumito, contundito, indito in urceum et uini nigri austeri 
congios III. uas oblinito: post dies XXX aperito et 
utito: ieiunus heminam bibito.
CXXXVI ad dyspepsiam et stranguriam 
  ad dyspepsiam et stranguriam mederi. malum punicum, ubi florebit, colligito: tris minas in amphoram 
infundito; uini q. I ueteris addito et feniculi radicem puram contusam minam. oblinito amphoram et 
post dies XXX aperito et utitor. ubi uoles cibum conquoquere et lotium facere, hinc bibito quantum uoles 
sine periculo. idem uinum taenias perpurgat et lumbricos, sì sic concinnes. 
incenatum iubet esse; postridie
thuris drachmam unam conterito et mel coctum drachmam unam et uini sextarium origaniti. dato ieiuno, 
et puero pro aetate triobolum et uini heminam: supra 
pilam inscendat et saliat decies et deambulet.
CXXXVII habitationem delutare 
  habitationem delutare. terram quam maxime cretosam uel rubricosam, 
  eo amurcam infundito, paleas indito: sinito quadriduum fracescat. ubi bene fracuerit, 
rutro concidito; ubi concideris, delutato: ita neque aspergo nocebit, neque mures caua facient, neque herba
nascetur, neque lutamenta scindent se. 
CXXXVIII area quò modo fiat 
  aream, ubi frumentum teratur, sic facito: confodiatur minute terra, 
  amurca bene conspargatur et combibat quam plurimum. comminuito terram et cylindro 
aut pauicula coaequato: ubi coaequata erit, neque formicae molestae erunt, et, cum pluerit, lutum nòn erit.
CXXXIX ligna amurca spargantur 
  codicillos oleagineos et cetera ligna amurca cruda perspargito et in sole ponito, perbibant bene: ita neque 
fumosa erunt et ardebunt bene. 
CXL piro florente dapem pro bubus fieri 
  piro florente dapem pro bubus facito. postea uerno
arare incipito: ea loca prìmum arato, quae rudecta 
harenosaque erunt; postea, uti quaeque grauissima 
et aquosissima erunt, ita postremo arato. 
CXLI dapem quò modo facias 
  dapem hoc modo fieri oportet: ioui dapali culignam
uini quantam uis polluceto; eo diè feriae bubus et bubulcis et qui dapem facient. cum pollucere oportebit, sic 
facies: iupiter dapalis, quod tibi fieri oportet in domo 
familia mea culignam uini dapi, eius rei ergo macte
hac illace dape pollucenda esto. manus interluito, 
postea uinum sumito: 
iupiter dapalis, macte istace
dape pollucenda esto, macte uino inferio esto. uestae, 
sì uoles, dato. daps ioui: assaria pecunia, urna uini. 
ioui caste profanato sua contagione; postea, dape 
facta, serito milium, panicum, alium, lentim.

CXLII propagatio pomorum 
  propagatio pomorum ceterarumque arborum. arboribus ab terra pulli qui nati erunt, eòs in terram deprimito, 
extollito, uti radicem capere possint. inde, ubi tempus 
erit, effodito seritoque recte. 
ficum, oleam, malum punicum, mala strutea, cotonia aliaque mala omnia, laurum 
cypriam, delphicam, prunum, myrtum coniuolum et 
myrtum album et nigrum, nuces abellanas, praenestinas, platanum, 
haec omnia genera a capitibus propagari eximique ad hunc modum oportebit: quae 
diligentius seri uoles, in calicibus seri oportet. 
in arboribus radices uti capiant, calicem pertusum sumito tibi aut 
quasillum: per ea ramulum transserito. eum quasillum terra impleto calcatoque, in arbore relinquito. 
ubi bimum erit, ramum tenerum infra praecidito, cum
quasillo serito. eo modo quoduis genus arborum facere 
poteris, uti radices bene habeant. 
item uitem in quasillum propagato terraque bene operito: anno post 
praecidito, cum qualo serito. 
CXLIII * 
  prius quam messim facies, porcam praecidaneam hoc modo fieri oportet: cereri porca praecidanea 
porco femina, prius quam hasce fruges condantur, far, 
triticum, hordeum, fabam, semen rapicium. thure, uino 
iano ioui iunoni praefato, prius quam porcum feminam immolabis. 
iano struem ommoueto sic:
iane pater, te hac strue ommouenda bonas preces 
precor, uti sies uolens propitius mihi liberisque meis domo 
familiaeque meae. fertum ioui ommoueto et mactato 
sic: iupiter, te hoc fercto obmouendo bonas preces precor, uti sis uolens propitius mihi liberisque meis domo 
familiaeque meae mactus hoc ferto. 
postea iano
uinum dato sic: iane pater, uti te strue ommouenda 
bonas preces bene precatus sum, eiusdem rei ergo macte 
uino inferio esto. postea ioui sic: iupiter, macte 
isto fercto esto, macte uino inferio esto. postea porcam praecidaneam immolato. 
ubi exta prosecta
erunt, iano struem ommoueto mactatoque item, uti 
prius obmoueris; ioui ferctum obmoueto mactatoque 
item, uti prius feceris. item iano uinum dato et ioui 
uinum dato, item uti prius datum ob struem obmouendam et fertum libandum. postea cereri exta et 
uinum dato. 
CXLIV tunicae et ceterae res ubicumque emantur 
  tunicae et ceterae res ubicumque emantur.
romae: tunicas, togas, saga, centones, sculponeas. calibus et menturnis: cuculliones, ferramenta, falces, 
palas, ligones, secures, ornamenta, murices, catellas. 
uenafro: palas. suessae et in lucanis: plostra. treblae,
albae, romae: dolia, labra. tegulae ex uenafro. 
aratra
in terram ualidam romanica bona erunt, in terram pulleam campanica; iuga romanica optima erunt, uomeris 
indutilis optimus erit. trapeti pompeis, nolae, ad rufri 
maceriam. claues, clostra romae. hamae, urnae oleariae, urcei aquarii, urnae uinariae, alia uasa ahenea 
capuae, nolae. fiscinae campanicae †eame† uiles sunt. 
funes subductarios, spartum omne capuae. fiscinas
romanicas suessae, casino: optimae erunt romae. 
  funem torculum sì quis faciet, casini L. tunnius, uenafri C. mennius L. f.: eo indere oportet coria bona 
VIII nostratia recentia quae depsta sient, quam minimum salis habeant; ea depsere et unguere unguine 
prius oportet, tum siccare. 
funem exordiri oportet
longum p. LXXII: toros III habeat, lora in toros singulos VIIII, lata digitos II. cum tortus erit, longus 
p. XLVIIII: in commissura abibit p. III, rel. erit 
p. XLVI. ubi extentus erit, accedent p. V: longus erit
p. LI. funem torculum extentum longum esse oportet 
p. LV maximis uasis, minoribus p. LI. 
funem loreum
in plostrum iustum p. LX, semifunium p. XLV, lora retinacula in plostrum p. XXXVI, ad aratrum p. XXVI, lora 
praeductoria p. XXVIIs, subiugia in plostrum lora 
p. XIX, funiculum p. XV, in aratrum subiugia lora
p. XII, funiculum p. IIX. 
  trapetos latos maximos p. IIIIs, orbis altos
p. IIIs, orbis medios, ex lapricaedinis cum eximet, 
crassos pedem et palmum, inter miliarium et labrum 
p. II digitos II, labra crassa digit. V. secundarium trapetum latum p. IIII et palmum, inter miliarium et
labrum pes unus digitus unus, labra crassa digitos V, 
orbis altos p. III et digit. V, crassos p. I et digit. 
III. foramen in orbes semiped. quoquouersum facito. 
tertium trapetum latum p. IIII, inter miliarium et
labrum p. I, labrum dig. V, orbis altos p. III dig. 
III, crassos p. I et digit. II. trapetum, ubi aruectum 
erit, ubi statues, ibidem commodato concinnatoque.
CXLV politionem quò pacto dari oporteat 
  politionem quò pacto dari oporteat. in agro casinate
et uenafro in loco bono parti octaua corbi diuidat, satis 
bono septima, tertiò loco sexta; sì granum modio diuidet, parti quinta. in uenafro ager optimus nona 
parti corbi diuidat. sì communiter pisunt, quà ex parte
politori pars est, eam partem in pistrinum politor. 
hordeum quinta modio, fabam quinta modio diuidat. 
CXLVI uineam redemptori partiario ut des 
  uineam curandam partiario. bene curet fundum, arbustum, agrum frumentarium. 
  partiario fenum et pabulum, quod bubus satis siet, qui illic sient: cetera omnia 
pro indiuiso. 
CXLVII boues feriis coniungere licet 
  boues feriis coniungere licet. haec licet facere: aruehant ligna, fabalia, frumentum, quod nòn saturus erit. 
mulis, equis, asinis feriae nullae, nisi sì in familia sunt. 
CXLVIII * 
  lucum conlucare romano more sic oportet: porco
piaculo facito, sic uerba concipito: sì deus, sì dea es, 
quoium illud sacrum est, uti tibi ius est porco piaculo 
facere illiusce sacri coercendi ergo harumque rerum ergo, 
siue ego siue quis iussu meo fecerit, uti id recte factum
siet, eius rei ergo te hoc porco piaculo immolando bonas 
preces precor, uti sies uolens propitius mihi domo familiaeque meae liberisque meis: harumce rerum ergo macte 
hoc porco piaculo immolando esto. 
CXLIX * 
  sì fodere uelis altero piaculo, eodem modo facito, hoc
amplius dicito: operis faciundi causa. dum opus, 
cotidie per partes facito: sì intermiseris aut feriae publicae aut familiares intercesserint, altero piaculo facito. 
CL * 
  agrum lustrare sic oportet: impera suouitaurilia
circumagi: cum diuis uolentibus quodque bene eueniat, 
mando tibi, mani, uti illace suouitaurilia fundum agrum 
terramque meam, quota ex parte siue circumagi siue circumferenda censeas, uti cures lustrare.
ianum iouemque uino praefamino, sic dicito: mars pater, te precor 
quaesoque, uti sies uolens propitius mihi domo familiaeque 
nostrae: quoius rei ergo, agrum terram fundumque 
meum suouitaurilia circumagi iussi; uti tu morbos
uisos inuisosque, uiduertatem uastitudinemque, calamitates intemperiasque prohibessis defendas auerruncesque; 
utique tu fruges, frumenta, uineta uirgultaque grandire beneque euenire siris; 
pastores pecuaque salua
seruassis duisque bonam salutem ualetudinemque mihi 
domo familiaeque nostrae. harunce rerum ergo, fundi 
terrae agrique mei lustrandi lustrique faciendi ergo, sicuti dixi, macte hisce suouitaurilibus lactentibus immolandis esto: 
mars pater, eiusdem rei ergo, macte hisce 
suouitaurilibus lactentibus esto. 
item
cultro facito struem et fertum uti adsiet: inde obmoueto. 
ubi porcum immolabis, agnum uitulumque, sic oportet: 
eiusque rei ergo macte suouitaurilibus immolandis esto. 
nominare uetat martem neque agnum uitulumque. sì
minus in omnis litabit, sic uerba concipito: mars pater, 
sì quid tibi in illisce suouitaurilibus lactentibus 
neque satisfactum est, te hisce suouitaurilibus 
piaculo. sì uno duobusue dubitabit, sic uerba concipito: 
mars pater, quod tibi illoc porco neque satisfactum est,
te hoc porco piaculo.

CLI uilici officia 
  uilici officia quae sunt. quae domino praeceps: ea
omnia, quae in fundo fieri oportet quaeque emi pararique 
oportet, quò modoque cibaria, uestimenta familiae 
dari oportet, eadem uti curet faciatque moneo dominoque dicto audiens sit. hoc amplius, quò modo
uilicam uti oportet et quò modo eae imperari oportet, 
uti aduentu domini quae opus sunt parentur curenturque diligenter. 
CLII uilicae officia 
  uilicae quae sunt officia, curato faciat. sì eam tibi
dederit dominus uxorem, ea esto contentus. ea te metuat facito. ne nimium luxuriosa siet. uicinas aliasque 
mulieres quam minimum utatur neue domum neue ad 
sese recipiat: ad cenam ne quò eat neue ambulatrix siet.
rem diuinam ni faciat neue mandet, qui pro ea faciat, 
iniussu domini aut dominae: scito dominum pro tota familia rem diuinam facere. 
munda siet: uillam conuersam mundeque habeat; focum purum circumuersum 
cotidie, prius quam cubitum eat, habeat. kal., idibus, 
nonis, festus dies cum erit, coronam in focum indat, per 
eosdemque dies lari familiari pro copia supplicet.
cibum tibi et familiae curet uti coctum habeat. 
gallinas multas et oua uti habeat. pira arida, sorua, ficos, 
uuas passas, sorua in sapa et pira et uuas in doliis et 
mala struthea, uuas in uinaciis et in urceis in terra 
obrutas et nuces praenestinas recentes in urceo in
terra obrutas habeat; mala scantiana in doliis et alia 
quae condi solent et siluatica, haec omnia quotannis 
diligenter uti condita habeat. farinam bonam et far 
suptile sciat facere. 
CLIII lex oleae legendae 
  oleam legendam hoc modo locare oportet: oleam
cogito recte omnem arbitratu domini, aut quem custodem 
fecerit, aut cui olea uenierit. oleam ne stringito neue 
uerberato iniussu domini aut custodis: sì aduersus ea quis 
fecerit, quod ipse oleae delegerit, pro eo nemo soluet
neque debebitur. 
qui oleam legerint, omnes iuranto
ad dominum aut ad custodem sese oleam nòn subripuisse neque quemquam suo dolo malo ea oleitate ex 
fundo L. manli. qui eòrum nòn ita iurauerit, quod is 
legerit omne, pro eo argentum nemo dabit neque debebitur. oleam cogi recte satis dato arbitratu L. manli. 
scalae ita uti datae erunt, ita reddito, nisi quae uetustate fractae erunt: sì nòn erunt †reddet eaeque arbitratu reducetur†. 
sì quid redemptoris opera domino
damni datum erit, resoluito: id uiri boni arbitratu deducetur. legulos, 
quot opus erunt, praebeto et strictores; sì nòn praebuerit, quanti conductum erit aut locatum erit, deducetur: 
tanto minus debebitur. dè fundo
ligna et oleam ne deportato: qui oleam legerit, qui deportarit, in singulas deportationes $$n. II deducentur 
neque id debebitur. 
omnem oleam puram metietur
modio oleario. adsiduos homines L praebeto: duas 
partes strictorum praebeto. ne quis concedat, quò olea 
legunda et facienda carius locetur, extra quam sì quem 
socium in praesentiarum dixerit: sì quis aduersum ea
fecerit, sì dominus aut custos uolent, iurent omnes socii; 
sì nòn ita iurauerint, pro ea olea legunda et faciunda
nemo dabit neque debebitur ei qui nòn iurauerit. accessiones: in M° ∞ CC accedit oleae salsae M° V, olei puri 
p. VIIII; in tota oleitate $$ V, aceti q. V. quod oleae 
salsae nòn acceperint, dum oleam legent, in modios
singulos, $$ s. s. dabuntur. 
CLIV lex oleae faciundae 
  oleam faciundam hac lege oportet locare: facito
recte arbitratu domini aut custodis, qui id negotium curabit. sì sex iugis uasis opus erit, facito. homines eòs 
dato, qui placebunt aut custodi aut quis eam oleam 
emerit. †trapeti facito† sì operarii conducti erunt aut facienda locata erit, pro eo resoluito, aut deducetur. 
oleum
ne tangito utendi causa neque furandi causa, nisi quod custos dederit aut dominus: 
sì sumpserit, in singulas sumptiones $$n. XL deducentur neque debebitur. factores, 
qui oleum fecerint, omnes iuranto aut ad dominum aut ad
custodem sese dè fundo L. manlii neque alium quemquam suo dolo malo oleum neque oleam subripuisse: 
qui eòrum nòn ita iurauerit, quae eius pars erit, omne
deducetur neque debebitur. socium ne quem habeto, nisi 
quem dominus iusserit aut custos. sì quid redemptoris 
opera domino damni datum erit, uiri boni arbitratu 
deducetur. sì uirde oleum opus siet, facito. accedet oleum et sale suae usioni, 
quod satis siet, uasarium uict. II. 
CLV lex oleae pendentis 
  oleam pendentem hac lege uenire oportet: 
  olea pendens in fundo uenafro uenibit. qui oleam emerit, amplius 
quam quanti emerit omnis pecuniae centesima accedet 
(praeconium praesens $$ L) et oleum (romanici p. 
∞ D, uiridis p. CC), oleae (caducae M° L, strictiuae
M° X: modio oleario mensum dato), unguinis p. X. ponderibus modiisque domini dato †iri pri† primae cotulas duas. 
dies argento: ex k. nou. mensum X;
oleae legendae faciendae, quae locata est, et sì emptor 
locarit, idibus soluito. recte haec dari fierique satisque 
dari domino, aut cui iuserit, promittito satisque dato 
arbitratu domini. donicum solutum erit aut ita satis
datum erit, quae in fundo inlata erunt, pigneri sunto. 
ne quid eòrum dè fundo deportato: sì quid deportauerit, 
domini esto. 
uasa torcula, funes, scalas, trapetos, sì
quid et aliut datum erit, salua recte reddito, nisi quae 
uetustate fracta erunt; sì nòn reddet, aequom soluito. 
sì emptor legulis et factoribus, qui illic opus fecerint, nòn 
soluerit, cui dari oportebit, sì dominus uolet, soluat:
emptor domino debeto et id satis dato, proque ea re ita 
uti s. s. e. item pignori sunto. 
CLVI lex uini pendentis 
  hac lege uinum pendens uenire oportet: uinaceos
inlutos et faecem relinquito. locus uinis ad k. octob. 
primas dabitur; sì nòn ante ea exportaueris, dominus 
uino quid uolet faciet. cetera lex, quae oleae pendenti. 
CLVII lex uino in doliis 
  uinum in doliis hoc modo uenire oportet: uini in
culleos sing. quadragenae et singulae urnae dabuntur. 
quod neque aceat neque muceat, id dabitur. in triduo 
proxumo uiri boni arbitratu degustato; sì nòn ita fecerit, uinum pro degustato erit. 
quot dies per dominum mora fuerit, 
quò minus uinum degustet, totidem dies emptori procedent. 
uinum accipito ante k. ian. primas; sì nòn ante acceperit, dominus uinum admetietur. 
quod admensus erit, pro eo re soluito; sì 
emptor postularit, dominus ius iurandum dabit uerum 
fecisse. locus uinis ad k. octobres primas dabitur; sì
ante nòn deportauerit, dominus uino quid uolet faciet. 
cetera lex, quae oleae pendenti. 
CLVIII lex pabulo 
  quà lege pabulum hibernum uenire oporteat. quà
uendas finis dicito. pabulum frui occipito ex kal. septembribus: prato sicco decedat, 
ubi pirus florere coeperit; prato inriguo, ubi super inferque uicinus promittet, 
tum decedito, uel diem certam utrique facito; cetero pabulo kal. martiis cedito. 
bubus domitis binis, cantherio uni, cum emptor pascet, domino pascere recipitur; 
holeris, asparagis, lignis, aqua, itinere, actu domini usioni recipitur. sì quid emptor aut pastores aut 
pecus emptoris domino damni dederit, boni u. a. resoluat; sì quid dominus aut familia aut pecus emptori damni 
dederit, uiri boni arbitratu resoluetur. donicum pecuniam satisfecerit aut delegarit, pecus et familia, quae 
illic erit, pigneri sunto. sì quid dè iis rebus controuersiae 
erit, romae iudicium fiat.
CLIX fructus ouium quà lege ueneat 
  fructum ouium hac lege uenire oportet: in singulas
casei p. Is (dimidium aridum), lacte, feriis quod mulserit, dimidium, et praeterea lactis urnam unam. 
hisce legibus, agnus, diem et noctem qui uixerit, in fructum; et 
kal. iun. emptor fructu decedat: sì interkalatum
erit, k. mais. 
agnos XXX ne amplius promittat.
oues, quae nòn pepererint, binae pro singulis in fructu cedent. 
†diè† lanam et agnos uendat, menses X ab coactore releget. 
porcos serarios in oues denas singulos pascat. 
conductor duos menses pastorem praebeat: 
donec domino satisfecerit aut soluerit, pignori esto.

CLX cupressum quò modo seras 
  semen cupressi quando legi, seri propagarique oporteat 
  et quò pacto cupresseta seri oporteat, minius 
percennius nolanus ad hunc modum monstrauit: 
semen cupressi tarentinae per uer legi oportet;
materiem, ubi hordeum flauescit. id, ubi legeris, in sole 
ponito, semen purgato; id aridum condito, uti aridum 
expostum siet. per uer serito in loco, ubi terra tenerrima 
erit (quam pullam uocant), ubi aqua propter siet: eum
locum stercorato prìmum bene stercore caprino aut 
ouillo, tum uortito bipalio; terram cum stercore bene 
permisceto, depurgato ab herba graminibusque, bene 
terram comminuito. 
areas facito pedes latas quaternos:
subcauas facito, uti aquam continere possint: inter eas 
sulcos facito, quà herbas dè areis purgare possis; ubi areae 
factae erunt, semen serito crebrum, ita uti linum seri 
solet. eo cribro terram incernito, dimidiatum digitum
terram altam succernito: id bene tabula aut manibus aut 
pedibus complanato. 
sì quando nòn pluet, uti terra sitiat, aquam inrigato leniter in areas; sì nòn habebis 
unde inriges, gerito inditoque leniter. quotienscumque 
opus erit, facito uti aquam addas. sì herbae natae erunt, 
facito uti ab herbis purges: quam tenerrimis herbis, et
quotiens opus erit, purges. per aestatem ita uti dictum 
est fieri oportet, et, ubi semen satum siet, stramentis 
operiri; ubi germen nascere coeperit, tum demi. 
CLXI dè scopis uirgeis 
  dè scopis uirgeis q. a. m. manlii monstrauerunt. in
diebus XXX, quibus uinum legeris, aliquotiens facito 
scopas uirgeas ulmeas aridas: in asserculo alligato. eabus 
latera doliis intrinsecus usque bene perfricato, ne 
faex in lateribus adhaerescat.
CLXII dè uino faecato 
  uinum faecatum sic facito: fiscinas olearias campanicas
duas illae rei habeto; eas faecis impleto sub prelumque subdito exprimitoque. 
CLXIII uinum emptoribus quò modo admetiaris 
  uinum emptoribus sine molestia quò modo admetiaris.
labrum culleare illae rei facito: id habeat ad summum 
ansas IIII, uti transferri possitur. id imum pertundito: 
ea fistulam subdito, uti opturarier recte possit, et 
ad summum, quà fini culleum capiet, pertundito. id in
suggestu inter dolia positum habeto, uti in culleum 
†deco† uinum salire possit. id impleto, postea obturato. 
CLXIV per hiemem aquam dè agro depellere 
  per hiemem aquam dè agro depelli oportet. in
monte fossas inciles puras habere oportet. 
prima autumnitate, cum puluis est, tum maxime ab 
aqua periculum est. cum pluere incipiet, familiam cum 
ferreis sarculisque exire oportet, incilia aperire, aquam
diducere in uias et extra segetem curare oportet uti 
fluat. 
in uilla, cum pluet, circumire oportet, sicubi
perpluat, et signare carbone; cum desierit pluere, uti tegula mutetur. 
per segetem in frumentis aut in segete aut 
in fossis, sicubi aqua constat aut aliquid aquae obstat, id 
emittere, patefieri remouerique oportet.
CLXV dè brassica quot medicamenta habeat et aliis ad 
medicinam pertinentibus 
  dè brassica quod concoquit. brassica est quae omnibus holeribus antistat. 
  eam esto uel coctam uel crudam: 
crudam sì edes, in acetum intinguito: mirifice concoquit, 
aluum bonam facit, lotiumque ad omnes res salubre 
est. sì uoles in conuiuio multum bibere cenareque libenter,
ante cenam esto crudam quantum uoles ex aceto, et item, 
ubi cenaueris, comesto aliqua V folia: reddet te quasi 
nihil ederis, bibesque quantum uoles. 
  aluum sì uoles deicere superiorem, sumito brassicae, 
  quae leuissima erit, p. IIII: inde facito manipulos 
aequales tres colligatoque. postea ollam statuito cum 
aqua: ubi occipiet feruere, paulisper demittito unum manipulum: 
feruere desistet; postea, ubi occipiet feruere,
paulisper demittito ad modum dum quinque numeres; 
eximito. 
item facito alterum manipulum, item tertium. 
postea conicito, contundito, item eximito in linteum, 
exurgeto sucum quasi heminam in pocillum 
fictile: eo indito salis micam quasi eruum et cumini 
fricti tantum quod oleat; postea ponito pocillum in
sereno noctu. qui poturus erit, lauet calida, bibat 
aquam mulsam, cubet incenatus. 
postea mane bibat
sucum deambuletque horas IIII, agat, negotii sì quid 
habebit. ubi libido ueniet, nausia apprehendet, decumbat purgetque sese: 
tantum bilis pituitaeque eiciet, 
uti ipse miretur, unde tantum siet. postea, ubi deorsum
uersus ibit, heminam aut paulo plus bibat; sì amplius 
ibit, sumito farinae minutae conchas duas, infriet in 
aquam, paulum bibat, constituet. 
uerum quibus tormina molesta erunt, brassicam in aquam macerare oportet: 
ubi macerata erit, coicito in aquam calidam, 
coquito usque donec commadebit bene, 
aquam defundito. 
postea salem addito et cumini paululum et pollinem
polentae eodem addito et oleum. 
postea feruefacito, infundito in catinum, uti frigescat: eo interito quod uolet 
cibi, postea edit; sed, sì poterit solam brassicam esse, 
edit. et sì sine febre erit, dato uini atri duri: aquatum 
bibat quam minimum; sì febris erit, aquam. id facito
cotidie mane. nolito multum dare, ne pertaedescat, uti 
possit porro libenter esse. ad eundem modum uiro et 
mulieri et puero dato. 
nunc dè illis, quibus aegre lotium it quibusque substillum est. sumito brassicam, 
coicito in aquam feruentem, coquito paulisper, uti subcruda siet; 
postea aquam defundito nòn omnem. eo 
addito oleum bene et salem et cumini paululum, inferuefacito paulisper; 
postea inde iusculum frigidum sorbere et ipsam brassicam esse, uti quam prìmum excoquatur: cotidie id facito.


dè brassica pythagorea: quid in ea boni sit salubritatisque. 
principium te cognoscere oportet, quae genera brassicae sint et cuius modi naturam habeant. 
omnia ad salutem temperat commoetatque sese semper: cum 
calore arido simul umida et dulci et amaro et acris:
sed quae uocatur septemfolia, 
in commixturam natura omnia haec habet brassica. 
nunc, uti cognoscas naturam earum, prima est leuis quae nominatur: 
ea est grandis, latis foliis, caule magno, ualidam habet naturam 
et uim magnam habet.
altera est crispa, apiacon
uocatur: haec est natura et aspectu bona, 
ad curationem ualidior est quam quae supra scripta est. et 
item est tertia, quae lenis uocatur, minutis caulibus, 
tenera, et acerrima omnium est istarum, tenui suco,
uehementissima: et prìmum scito, dè omnibus brassicis 
nulla est illius modi medicamento. 
ad omnia uulnera,
tumores eam contritam imponito: haec omnia ulcera 
purgabit sanaque faciet sine dolore; eadem tumida concoquit, 
eadem erumpit, 
eadem uulnera putida canceresque purgabit sanosque faciet quod medicamentum facere
nòn potest. uerum, prius quam id imponas, aqua calida 
multa lauato: postea bis in diè contritam imponito: ea 
omnem putorem adimet. cancer ater, is olet et saniem 
spurcam mittit, albus purulentus est, sed fistulosus et 
subtus suppurat sub carne:
in ea uulnera huiusce
modi teras brassicam: sanum faciet; optima est 
ad huiusce modi uulnus. et luxatum sì quod est, bis diè 
aqua calida foueto, brassicam tritam opponito: cito 
sanum faciet; bis diè id opponito: dolores auferet. et sì
quid contusum est, erumpet; brassicam tritam opponito: 
sanum faciet. et sì quid in mammis ulceris natum et carcinoma, 
brassicam tritam opponito: sanum faciet. 
et sì ulcus acrimoniam eius ferre nòn poterit, 
farinam hordeaceam misceto, ita opponito: 
huiusce modi ulcera omnia 
haec sanum faciet, quod aliud medicamentum facere 
nòn potest neque purgare. et puero et puellae sì ulcus
erit huiusce modi, farinam hordeaceam addito. et sì 
uoles eam consectam, lautam, siccam, sale aceto sparsam 
esse, salubrius nihil est: 
quò libentius edis, aceto
mulso spargito; lautam, siccam et rutam, coriandrum 
sectam sale sparsam paulo libentius edes. id bene faciet et 
mali nihil sinet in corpore consistere et aluum bonam faciet. 
sì quid antea mali intus erit, omnia sana faciet, et dè
capite et dè oculis omnia deducet et sanum faciet. hanc 
mane esse oportet ieiunum. 
et sì bilis atra est et sì
lienes turgent et sì cor dolet et sì iecur aut pulmones 
aut praecordia: uno uerbo, omnia sana faciet, et intro 
quae dolitabunt. eodem silpium inradito: bonum est. 
nam uenae omnes, ubi sufflatae sunt ex cibo, nòn possunt
perspirare in toto corpore: inde aliqui morbus nascitur. ubi ex multo cibo aluus nòn it, pro portione brassica sì 
uteris (id ut te moneo), nihil istorum usu ueniet morbis. 
uerum morbum articularium nulla res tam purgat, 
quam brassica cruda (sì edes concisam et rutam et
coriandrum concisam siccam et sirpicium inrasum) 
et brassica ex aceto oxymeli et sale sparsa. 
haec
sì uteris, omnis articulos poteris experiri. nullus 
sumptus est: et, sì sumptus esset, tamen ualetudinis 
causa experirus. hanc oportet mane ieiunum esse. 
insomnis uel sì quis est seniosus, hac eadem
curatione sanum facies. uerum assam brassicam et unctam 
caldam, salis paulum dato homini ieiuno: quam plurimum ederit, tam citissime sanus fiet ex eo morbo. 
tormina quibus molesta erunt, sic facito: brassicam
macerato bene, postea in aulam coicito, deferuefacito 
bene. ubi cocta erit bene, aquam defundito; eo addito 
oleum bene et salis paululum et cuminum et pollinem 
polentae. postea ferue bene facito: ubi feruerit, in catinum indito; dato edit, sì poterit, sine pane: sì nòn, dato 
pane purum ibidem madefaciat. et sì febrim nòn habebit, dato uinum atrum bibat: cito sanus fiet. 
et hoc
sì quando usus uenerit, qui debilis erit, haec res sanum 
facere potest: brassicam edit ita uti s. s. e. et, hoc amplius, 
lotium conseruato eius qui brassicam essitarit: id 
calfacito, eo hominem demittito; cito sanum faciet hac
cura: expertum hoc est. item pueros pusillos sì laues eo 
lotio, numquam debiles fient. et quibus oculi parum clari 
sunt, eo lotio inunguito: plus uidebunt. sì caput aut 
ceruices dolent, eo lotio caldo lauito: desinent dolere. 
et sì mulier eo lotio locos fouebit, numquam menses
seri fient; et fouere sic oportet: ubi in scutra feruefeceris, 
sub sellam supponito pertusam: eo mulier adsidat, operito, 
circum uestimenta eam dato. 
  brassica erratica maximam uim habet. eam arfacere et conterere 
  oportet bene minutam. sì quem purgare uoles, pridie ne cenet: mane ieiuno dato brassicam 
tritam, aquae cyathos IIII. nulla res tam bene purgabit, 
neque elleborum neque scamonium, et sine periculo; et
scito salubrem esse corpori. 
quos diffidas sanos facere,
facies. qui hac purgatione purgatus erit, sic eum curato: 
sorbitione liquida hoc per dies septem dato. ubi esse 
uolet, carnem asininam dato; sì esse nòn uolet, dato 
brassicam coctam et panem, et bibat uinum lene dilutum, 
lauet raro, utatur unctione. qui sic purgatus erit, 
diutina ualetudine utetur, neque ullus morbus ueniet 
nisi sua culpa. et sì quis ulcus taetrum uel recens habebit, 
hanc brassicam erraticam aqua spargito, opponito: 
sanum facies.
et sì fistula erit, turundam intro trudito; sì turundam nòn recipiet, diluito, 
indito in uesicam, eo calamum alligato, ita premito, in fistulam introeat: 
ea res sanum faciet cito. et ad omnia ulcera uetera et noua contritam cum melle opponito: sanum
faciet. 
et sì polypus in naso intro erit, brassicam erraticam aridam tritam in malam conicito 
et ad nasum admoueto, ita subducito susum animam quam plurimum 
poteris: in triduo polypus excidet; et, ubi exciderit, 
tamen aliquot dies idem facito, ut radices polypi persanas facias. 
auribus sì parum audies, terito cum uino
brassicam, sucum exprimito, in aurem intro tepidum 
instillato: cito te intelleges plus audire. depetigini 
psoricae brassicam opponito: sanam faciet et ulcus nòn 
faciet.
CLXVI aluum deicere hoc modo oportet 
  aluum deicere hoc modo oportet: sì uis bene
tibi deicere, sume tibi ollam, addito eo aquae sextarios sex 
et eo addito ungulam dè perna; sì ungulam nòn 
habebis, addito dè perna frustum p. s quam minime 
pingue. ubi iam coctum incipit esse, eo addito brassicae
coliculos duos, betae coliculos II cum radice sua, feliculae pullum, 
herbae mercurialis nòn multum, mitulorum L. II, 
piscem capitonem et scorpionem I, cochleas 
sex et lentis pugillum. 
haec omnia decoquito usque
ad sextarios III iuris. oleum ne addideris. indidem 
sume tibi sextarium unum tepidum, 
adde uini coi cyathum I, bibe, interquiesce; 
deinde iterum eodem modo, 
deinde tertium: purgabis te bene. et sì uoles insuper
uinum coum mixtum bibere, licebit bibas. ex iis tot 
rebus quod scriptum est unum, quod eòrum uis, aluum 
deicere potest. uerum ea re tot res sunt, uti bene deicias, et suaue est. 
CLXVII intertrigini remedium sì uia ibis 
  intertrigini remedium. in uiam cum ibis, 
  apsinthi pontici surculum sub anulo habeto. 
CLXVIII luxum ut excantes 
  luxum sì quod est, hac cantione sanum fiet. 
  harundinem prende tibi uiridem p. IIII aut quinque longam, 
mediam diffinde, et duo homines teneant ad coxendices. 
incipe cantare :
motas uaeta daries dardares astataries dissunapiter, 
usque dum coeant. ferrum insuper iactato. ubi coierint 
et altera alteram tetigerint, id manu prehende et dextera sinistra praecide; 
ad luxum aut ad fracturam alliga: sanum fiet. 
et tamen cotidie cantato †et luxato† uel hoc modo: 
huat haut haut istasis tarsis ardannabou dannaustra. 
CLXIX asparagus quò modo seratur 
  asparagus quò modo seratur. locum subigere oportet bene, 
  qui habeat umorem, aut loco crasso. ubi erit 
subactus, areas facito, ut possis dextra sinistraque sarire, 
runcare, ne calcetur. cum areas deformabis, interuallum facito inter areas semipedem latum in omnes partes. 
deinde serito, ad lineam palo grana bina aut terna 
demittito et eodem palo cauum terrae operito. deinde 
supra areas stercus spargito bene. serito secundum aequinoctium uernum. 
ubi erit natum, herbas crebro
purgato cauetoque ne asparagus una cum herba uellatur. 
quò anno seueris, sum stramentis per hiemem operito, 
ne praeuratur; deinde primo uere aperito, sarito runcatoque; post annum tertium, quam seueris, incendito
uere primo. deinde ne ante sarueris, quam asparagus natus erit, ne in sariendo radices laedas. 
tertiò aut quàrtò
anno asparagum uellito ab radice: nam sì defringes, 
stirpes fient et intermorientur; usque licebit uellas, donicum in semen uideris ire. 
semen maturum fit ad autumnum. ita, cum sumpseris semen, incendito, 
et, cum coeperit asparagus nasci, sarito et stercorato. post annòs 
VIII aut nouem, cum iam est uetus, digerito et in quò 
loco posturus eris terram bene subigito et stercerato. 
deinde fossulas facito, quà radices asparagi demittas.
interuallum sit ne minus pedes singulos inter radices 
asparagi. euellito, sic circumfodito, ut facile uellere 
possis: caueto ne frangatur. stercus ouillum quam plurimum fac ingeras: 
id est optimum ad eam rem; aliut stercus herbas creat. 
CLXX salsura pernarum ofellae puteolanae 
  salsura pernarum, ofellae puteolanae. pernas sallire sic oportet in dolio aut in seria: 
  cum pernas emeris, ungulas earum praecidito. salis romaniensis moliti in 
singulas semodios. in fundo dolii aut seriae sale sternito: 
deinde pernam ponito, cutis deosum spectet, sale obruito totam. 
deinde alteram insuper ponito: eodem
modo obruito, caueto ne caro carnem tangat. ita omnes 
obruito. ubi iam omnes composueris, sale insuper obrue, 
ne caro appareat: aequale facito. ubi iam dies quinque 
in sale fuerint, eximito omnis cum suo sale: quae tum
summae fuerint, imas facito eodemque modo obruito et 
componito. 
post diem omnino XII pernas eximito
et salem omnem detergeto et suspendito in uento biduum; 
diè tertiò extergito spongea bene, perunguito oleò, 
suspendito in fumo biduo. tertiò diè demito, perunguito oleò et aceto commixto, 
suspendito in carnario: nec tinia nec uermes tangent.